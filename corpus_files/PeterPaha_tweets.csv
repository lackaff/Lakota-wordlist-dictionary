Lé aŋpétu kiŋ blokétu s’e okȟátiŋ kta škhé. Líla iblúškiŋ yeló. Uŋzóǧe hú pteptéčela wéč’uŋ na áta wókȟokpȟeya hú hiŋšméyela omáwani kte!
Haŋhépi mičhúŋkši tȟóyuŋke kiŋ él iktómi-sápa waŋ iyéuŋyaŋpi. Yaȟtáke šni kiŋ wašté. Áta iwámatokhiya ičhíŋ hená líla waȟtéwičhawala šni!
Owáŋka Yužážapi Aŋpétu k’uŋ héhaŋ wakíŋyaŋ aglí. Tóhaŋni Čhaŋnápȟopa Wí eháŋl héčhetu slolwáye šni. Uŋgnáš blokétu kiŋ wá hiŋhíŋ kte séče!
Ektáwapȟaya kiŋ owáyawa kiŋ lél Čhaŋtéskuya Aŋpétu kičhíčhopi waŋ uŋyúhapi kte. Wakȟáŋyeža kiŋ áta skúyewičhuŋyaŋpi na khigléwičhuŋyaŋpi kte
"Waná okó núŋpa heháŋyaŋ wínapusye uŋkítȟawapi kiŋ ečhéča šni. Na haŋhépi Callie khúžiŋ na táku óta agléglepe. Áta theȟí slol’úŋyaŋpi, leháŋl"
Aŋpétu kiŋ lé háŋpa kiŋ éwektuŋže. Éyaš tókȟa šni; aŋpétu kiŋ átaya haŋpónašloke kiŋ owákihiŋ kte. Éšeš líla pȟaŋšpȟáŋžela na očhóze
"Mitȟáwiču kiŋ wówaši ečhúŋpi ečé ečhúŋ na enágnala thiyáta úŋ. Watóhaŋl šna ""Tókhe okhúže thípi kiŋ ȟugnáǧa ní"" ečháŋmi na čhaŋtémašiče. :("
Haŋhépi Šuŋgwátȟogla okȟólakičhiye kiŋ sítȟapa oškáte tȟáŋka kiŋ ohíyapi čha áta oíyokiphi tȟáŋka. Lél líla óta hená ópȟaič’iyapi.
Líla tȟaté kiŋ uŋ kaȟwóg iblábla kȟá! Wašílȟpaye kiŋ kaȟwóg iyéyiŋ na makȟáblu kiŋ woblú iyéye ló. Naháŋ wá eyá enágna ihé kiŋ kaskáŋ-he.
Ȟtálehaŋ mitȟáwiču kiŋ iglúš’aka képȟe k’uŋ hé wičáwakȟe šni. Íŋše tóna lé aŋpétu iyóhila yawápi kiŋ slolwáya wačhíŋ! Émičiktuŋža po. ;) ;)
Mitȟáwiču kiŋ akhé iglúš’akiŋ na čhekpá wičhúŋyuhapi kta čha áta imánihaŋ yeló. Čha ečhánike s’e uŋkíčhiŋčapi kiŋ tópapi kte! Áta khilí yeló
Lečhála tóna Lakȟótiyapi kiŋ wičháyawapi yuŋkȟáŋ átayakel opáwiŋǧe núŋblala iháŋpi škhé. Líla čónala áyapi! Takómni apȟážežeya uŋhínažiŋpi!!
Leháŋl sémni núm waúŋspewičháwakhiya tkȟá čha theȟíya t’ápi. Líla wayátkaŋpi uŋ phí kiŋ glušíčapi. Líla tȟéčapi čha oíyokšiča tȟáŋka yeló!
Leháŋl wičhókhuže waŋ áta gliȟpémaye. Lé aŋpétu kiŋ wówaši-tá blé šni na ée híhaŋni kiŋ átaya ištíŋma waȟpáye. Ečháni amákisni kiŋ wašté kte
"Lakȟótiyapi wóečhuŋ waŋ él ómapȟa kiŋ lé wašté yeló. Iyápi óta naúŋȟ’uŋpi, na uŋspéič’ičhiyapi kiŋ hená táku waštéšte etáŋhaŋ ičúpi kéyapi."
"Okó kiŋ lé éuŋhuŋnipi kiŋ líla wašté kte. Táku šikšíča óta ečé ikȟóyake, thiyáta na mitȟá wówaši ektá. Toháŋčhiŋka mištíŋma wačhíŋ!! "
Waná uŋkítȟathiwahe él wičhókhuže tónakel uŋkéčhečapi. Ȟtálehaŋ mičhúŋkši kiŋ glépa-hiŋ na waná mitȟáwiču kiŋ natá kȟátiŋ na ȟniyáŋyaŋ kéye.
Owáyawa kiŋ onáȟ’uŋuŋyaŋpi na uŋkíčhuŋkšipi kiŋ heyópuza kéyapi. Čha híŋhaŋni heyóuŋkičilepi naháŋ héya-ikté héčha uŋ natá uŋkíčiyužažapi.
Ektáwapȟaya kiŋ hiáphiye ektá mníŋ kte. Tȟéhaŋ ektá waí šni čha tókhetu kte kačhél eš. Hióȟloka mawániča héči líla wašté kte ló!
Híŋhaŋni kiŋ lé ičámna čha owáyawa kiŋ oápȟe núm heháŋyaŋ paslóhaŋpi. Na waná waȟ’éča hiŋhé. Ešá thiyátani očhósya ištíŋma muŋké šni
"Mitákuye eyá wiyóhiyaŋpata thípi kiŋ hená iyúha očhósya yaŋkápi na tóhaŋni wakȟáŋgli gnúnipi šni, čha hé wašté. Éyaš líla awíčhawahiŋhe ló!"
Ečháni wiyóhiyaŋpata iwóblu tȟáŋka waŋ hiyáglepi kta škhé. Iná na até waná waglúwiŋyeyapi. Na otȟúŋwahe kiŋ hél táku kiŋ iyúha natȟákapi kte
Ȟtálehaŋ Maȟpíya Lúta Owáyawa ektá Lakȟótiyapi wóečhuŋ waŋ yuhápi na él ómapȟa. Óta iyápi kiŋ lé él éwačhiŋpi na uŋspépi kta čhíŋpi ki wašté
Ȟtayétu k’uŋ héhaŋ tuwá čhúŋkaške thiyópa uŋkítȟawapi kiŋ henáuŋs amáuŋnuŋpi. Čha líla uŋčháŋzekapi. Úŋpi naíŋš wíyopȟeye wačhíŋpi kte sél?
"Lé makȟóčhe kiŋ él enágnala p’ó, éyaš waníyetu kiŋ lé óta akhígle héčheča. Leháŋl aŋpétu inúmnuŋpa p’ó s’eléča. Čhaŋkú ogná iyówotȟaŋiŋ šni!"
Ȟtálehaŋ igmúla núm iwíčhuŋkičupi. Uŋkíčhuŋkšipi kiŋ líla thewíčhaȟilapi. Na šúŋka uŋkítȟawapi kiŋ kičhí waȟtékičhilapišni šni čha wašté.
Ektáwapȟaya kiŋ uŋkíčhuŋkšipi kiŋ Mnilúzahaŋ Otȟúŋwahe él nuŋwé wičhúŋgloayapi kte. Na uŋgnáš hél uŋȟpáyapi na uŋkáyaŋpapi kte séče.
Mitȟáwiču kiŋ leháŋl íčhimani-haŋ čha akhé íȟaŋhaŋ mišnála čhuŋkšíwičhúŋyaŋpi kiŋ wičháwagluha. Éčuȟčiŋš héčhena ní waúŋ weló! lol
"Htayétu k’uŋ héhaŋ, wí kiŋ áta yuphíyeȟčiŋ oná s’e šayéla mahél iyáye. Itówapi eyá iwáču éyaš hená é kayéš pazó ȟče šni. Wóitȟuŋpȟeke ló!"
"Waníyetu Wí kiŋ akhé tȟuŋkášilayapi waŋží uŋkáȟniǧapi kte. Tuwé kte sél...Tóna íŋyaŋkapi kiŋ áta wačhíŋtȟuŋpi šni, iyótaŋš Phuté Wókič’u kiŋ"
Čhuŋkšíwičhuŋyaŋpi kiŋ akhé išnášnala ištíŋmapi kta wičhákauŋspe waúŋčhiŋhaŋpi éyaš líla oéčhuŋ šíče. Óhiŋniyaŋ uŋkíyokogna ištíŋmapi čhíŋpi
"Kȟoláwaya waŋ leháŋl theȟíya wákhipȟa.Iyé thí kiŋ kahíŋȟpekiyiŋ na glaȟúǧe,na ȟtálehaŋ šúŋka tȟáwapi kiŋ nuphíŋ iyéčhiŋkyaŋka nawíčhakit’api"
Ómakȟa tȟéča kiŋ lé naháŋȟči wamíč’ičhuŋze šni. Tóškhe ečhámuŋ kte kiŋ héčhena iwáglukčaŋ-he. Uŋgnáš waskúyeča kiŋ iȟéyab ečhámuŋ kte séče.
Aŋpétu kiŋ lé mičhúŋkši tȟokápȟa kiŋ tȟamáškeku waŋ thiléhaŋg škál hí. Áta hónisko thióiŋyaŋkapi na wakúŋzapi. Na ečháni tȟaŋkál škátapi kte
Haŋhépi tȟabškátapi ektá waí na wabláotȟaŋiŋ. Maȟpíya Lúta šuŋkáŋyaŋ Wazí Aháŋhaŋ wičháktepila. Áta kaót’iŋs uŋyáŋkapi na tukténi okȟáŋ šni.
Tȟaŋkál šogyá p’ó. Na nakúŋ líla osní čha táku k’éyaš aȟéyuŋkiŋ na čháŋ kiŋ iyúha ačháȟšlaya hé. Iyówotȟaŋiŋ šni čha iwáŋyaŋgya wakáȟape ló.
"Lé aŋpétu kiŋ, líla eháŋni, tȟuŋkášilawaye kiŋ tȟúŋpi. Waná waníyetu wikčémna napčíyuŋka saŋm yámni ihúŋni. Na héčhena zaŋní čha phiwákila."
Híŋhaŋni kiŋ lé okȟólakičhiye waŋ tókhiyataŋhaŋ hípi na takúku otúȟ’aŋpi. Čha áta oȟlí s’e wíȟ’aŋ nážiŋpi. Išíčhola wawíčhak’upi čhaŋ héyeča
Waná uŋkítȟowayawa kiŋ lél wakȟáŋyeža kiŋ aglíhuŋni. Líla čhaŋtéuŋwaštepi; tȟéhaŋke s’e waŋwíčhuŋglakapi šni čha. Čha oíyokiphi yeló
Lé aŋpétu kiŋ thiáphiya waškáŋ. Wamáhel iyéwayiŋ na waíȟpewayiŋ na wawápakhiŋtiŋ na wawápažaža na ečhékčhe waéwagnake. Watúkȟamič’iya-he ló!
000+ waŋwíčhuŋyaŋkapi."
Waná tȟéhaŋ lé awáškehe éyaš waná ómakȟá tȟéča kiŋ ahí čha uŋgnáš aŋpétu iyóhila wóeye léčha akhé owá wačháŋmi kte. Yuótȟaŋiŋ po-waglí yeló!

Wétu kiŋ lé paŋȟyá maǧážu (ókaȟ uŋkíyayapi tkȟá!) čha waná pȟeží kiŋ tókhel okíhika tȟotȟó. Obláye kiŋ léčheča čháŋšna čhaŋtémawašte yeló!
Ektáwapȟaya kiŋ mičhúŋkši tȟokápȟa kiŋ uŋkčéǧila tȟáŋka itówapinaškáŋškaŋ lečhála kiŋ hé ektá waglóamniŋ kte. Líla uŋkčéǧila waštéwičhalake.
Aŋpétu kiŋ lé mičhúŋkši kiŋ áta maýus úŋ. Húŋku kiŋ ománi iyáya čha hé uŋ miyé éha maglúȟlaǧaŋ šni séče. Éšeš tákuni ečhúŋ okíhišni-maye ló
Mitȟáwiču kiŋ tónačhaŋ heháŋyaŋ íčhimani-haŋ čha leháŋl áta theȟí slolwáye. Owáŋka Yužážapi Aŋpétu heháŋyaŋ kaptá wahíyu kiŋ wašté kte ló!
Líla tȟéhaŋ iníwakaǧe šni čha ȟtayétu kiŋ héčha waŋ él ómapȟa kte kiŋ líla iblúškiŋ yeló. Wétu wóčhekiye kiŋ wéčhaǧiŋ kte. Oíyokiphi kte ló!
"Leháŋl waglékšuŋ kiŋ wiókhiyape lakȟá áta nabláȟ’ič’iyapi na siŋté kȟó glubláǧapi na wakȟáŋyaŋ hotȟúŋpi, ȟeyáta. Héčhuŋpi čha waŋwíčhablake."
Waná maǧážu óta uŋkáhiŋhaŋpi na yuphíya makȟá kiŋ yuspáye. Ečháni líla waíčhaǧiŋ kte ló. Na ȟliȟlíla kiŋ ímatokȟa šni...maǧážu naóuŋkpanipi.
"Ektáwapȟaya kiŋ maǧážu kta kéyapi na hé líla wašté kte ló. (Wáŋ eyá, lé ȟtálehaŋ akȟótaŋhaŋ uŋ héhaŋ iyáyewayiŋ kta škȟá. Lečháš wéksuye.)"
"Ȟtálehaŋ, uŋkítȟašuŋkepi kiŋ inápȟapi na tȟéhaŋl ihúŋnipi čha tȟuŋškáwaya waŋ kičhí owíčhuŋkoyuspapi na akáŋwičhayaŋg thiyátakiya uŋkúpi."
"Wónaȟ’uŋ wašté čhíčiyuhapi-mitȟáwiču kičhí hokšíuŋyuhapi kte! (Íŋše čhignáyaŋpi-waná Pȟeží Tȟó Wí na ""Wičhágnayaŋpi Aŋpétu"" eyápi kiŋ hé é.)"
"Ziŋtkála kiŋ lená waná glípi: hokȟátȟo, skiská, húŋtka, wábloša, pȟaǧúŋta pȟatȟó, maǧášniyaŋla, hoyázela, blóza, ptehíŋčičila, na pȟaglá."
"Waná wétu wanáȟča kiŋ ótȟokaheya naȟčáȟča, na nakúŋ čháŋ kiŋ óta apétȟuŋ-he. Líla ečháni héčheča. Iyómakiphi éyaš nakúŋ kitáŋla nihíŋmičiye."
Ȟtálehaŋ akȟótaŋhaŋ uŋ héhaŋ yuphíyakel Hiŋháŋ Káǧa Pahá iyáuŋhaŋpi. Čhuŋkší wáŋčaȟčiŋ wakíš’akiŋ na iyéčhiŋka alí. Opčépčebyela waglúze ló.
"Lé ómakȟa kiŋ ""Akhé pȟeží tȟó uŋkálipi"" eyápi kiŋ hé líla ečháni iyéčhetu weló.Kitéčhiŋyaŋ wétu éyaš tȟaŋníš pȟeží tȟotȟó enágna uyé "
"Híŋhaŋni kiŋ tuwáwaka ób Hiŋháŋ Káǧa Pahá uŋkálipi kte.""Wakíŋyaŋ aglí wičhóȟ’aŋ"" eyápi.Čha ipȟá kiŋ uŋkíyahaŋpi na hóyewičhuŋkičíčhiyapi kte"
Leháŋl húŋȟ čhiŋčá kiŋ wičhákiktepi naíŋš úŋtȟuŋwičhákiyapi na hé líla šíče. Nakúŋ itómnipi k’éyaš héčhetu šni. Tuwéni héčhel waéčhuŋ šni :(
Waná enágna ziŋtkála kiŋ aglílowaŋpi. Tȟašíyagnuŋpa kiŋ howáyapi na wábloša kiŋ hóyekičhiyapi. Líla onáȟ’uŋ wašté yeló. Wétu ahí héči wašté.
Híŋhaŋni lé ómakȟa kiŋ ótȟokaheya tȟašíyagnuŋpa waŋ lowáŋ-haŋ čha nawáȟ’uŋ. Čhaŋkhé waná líla čhaŋté kiŋ iyómakiphi. Wétu ečháni aú kte ló.
Ȟtayétu uŋ héhaŋ líla tȟéhaŋ ȟemákȟoskaŋl šuŋk-óle uŋkómanipi éyaš átaš iyéwičhuŋyaŋpi šni. Yuŋkȟáŋ híŋhaŋni kȟáŋšniyela iyéčhiŋka iglóglipi
Šúŋkawakȟaŋ uŋkítȟawapi kiŋ tókhel ečhúŋpi yuŋkȟáŋ inápȟapi. Čhúŋkaške thiyópa kiŋ yuǧáŋ uŋspéič’ičhiyapi séče. Iyéwičhuŋyaŋpi kiŋ wašté kte
Waná Aŋpétu Záptaŋ na iyúha ištíŋmakel uŋk’úŋpi s’eléčheča. Haŋhépi kiŋ taŋyáŋ uŋkíštiŋmapi na ečhél uŋkíglublezapi kiŋ líla wašté kte.
Waná haŋhépi núm ówečhiŋhaŋ mičhúŋkši ki úŋštiŋma aíč’iglepe. Héčheča éyaš áŋpahaŋ čháŋ zaní s’eléča. Haŋhépi kȟalyákel ečhéča éyaš héčhegla
Lé aŋpétu kiŋ tȟatósni. Maŋké kiŋ letáŋ blé kiŋ waŋbláka owákihi yuŋkȟáŋ líla katȟáža. Éšeš heháŋyaŋ ačháǧa šni.Ečháni Ištáwičhayazaŋ Wí kte
Wašté yeló! Waná Aŋpétu Záptaŋ él uŋhíhuŋnipi na wówaši okó kiŋ uŋkígluštaŋpi.Híŋhaŋni kiŋ é na akȟótaŋhaŋ kiŋ taŋyáŋ asníkiye wačháŋmi kte!
Lečhála ská-wičháša waŋ Lakȟóta wakȟáŋyeža eyá oštéwičhagla na šikšíčaya waéwičhakiyiŋ na mnipíǧa kȟó awíčhapapsuŋ.Hé wóišteče.Líla šičaya!!
Waná maȟčála itéke ló. Naháŋȟči oápȟe wikčémna šni éyaš áta ištá kiŋ naógmus amáyiŋ na óǧiŋǧiŋ maŋké. Lé bluštáŋ owákihi kte
Leháŋl akhé wóiyokšiča tȟáŋka waŋ oyáte kiŋ akhípȟapi. Tȟéča kiŋ tóna ič’íkte-haŋpi. Óta wanáǧi šíča él awíčhayapi éya miyéš héčhetuwala šni
Leháŋl ób wówaši ečhámuŋ kiŋ lená ečhákel Lakȟól’iya okáȟtaŋič’iya-háŋpi. Áta oíyokiphi na nakúŋ líla oȟ’áŋkȟoya waúŋspeič’íčhiyapi.
Waná líla tȟéhaŋ wétu s’e okȟáte éyaš blé waŋ khiyéla yuŋké kiŋ hél naháŋȟči čhaȟnážužu šni. Éyaš zizípela áye s’eléča. Waná čhaȟswúla héčha
Lé waŋyáŋka po. kte ló:  Él ópȟa po!
Híŋhaŋni kiŋ wazíyatakiya wagníŋ kte. Omníčiye kiŋ lé etáŋhaŋ táku waštéšte iwáču. Líla wóiyukčaŋ óta nawáȟ’uŋ. Čha wahí kiŋ iyómakiphi yeló
Waná itókaǧata húŋȟ ób íčhimani wahí. Oȟpáye thípi waŋ él uŋȟpáyapi kiŋ lé áta wóinihaŋke. Ikčé oyáte eyá yuhápi kiŋ lená líla žíčapi itéke!
"Hokšíyuhapi čháŋna šna waákisniya kiŋ wičhákičaǧo-wičhákhiyapi kta iyéčheča. Héčhuŋpi šni háŋtaŋš, waháčhaŋka waŋžíni ikȟóyakapi kte šni."
Leháŋl mičhúŋkši hakákta kiŋ wahéhaŋyaŋ ihúŋni na líla okȟáŋt’e wáŋkȟala. Takúŋl ečhúŋ wačhíŋ khéš okíhila šni yuŋkȟáŋ čhéya iyáye.
Wakíŋyaŋ Ósmaka Okȟólakičhiye eyápi kiŋ hé líla óuŋkiyapi čha wóphila ewíčhuŋkiyapi. Óuŋkiyapi šni kiŋháŋ owáyawa kiŋ lé yukȟíŋ kte šni tkȟá
Lé aŋpétu kiŋ mniínasliye waŋ háŋska čha wówaši ektá awáhi. Wóškate eyá lél uŋyúhapi kiŋ óta ȟliȟlíla šogyá óha čha wožáža waškáŋ.
Lé aŋpétu kiŋ wétu s’eléčheča. Tȟaŋkátakiya ináwaphiŋ na áta ožúla makȟámna. Líla tȟéhaŋ makȟá kiŋ héčhel ówamna šni. Líla čhaŋtíyokiphimaye
"Lé aŋpétu kiŋ é naháŋ híŋhaŋni kiŋ, na íakȟotaŋhaŋ kiŋ kitáŋla okȟátiŋ kta škhé. Čha wá kiŋ ečháni áta skáŋ kte. Tȟaŋníš enágnala hiyéye."
Lekší Wanápȟeya Iyánažiŋča waná makȟá šinákiya ȟpáye. Šogyá watákuya čha líla óta letáŋhaŋ na tȟokȟáŋtaŋhaŋ hípi na wašíkiglapi. Othéȟike ló
Wakȟáŋyeža oškáte waŋ wahóuŋyaŋpi kiŋ hé lečhála hihúŋni. Čha waná wičháša eyá uŋkíčiyuwaŋžilapi. Wakȟáŋyeža kiŋ iyúškiŋ it’ápi kte!
Ȟtayétu kiŋ wičháša wawóptetušni waŋ aháŋuŋkiktapi kte. Lečhála gloáyapi čha waŋwíčhablake. Wótheȟi tȟáŋka waŋ Lakȟóta Oyáte ki hiyáwičhagle
"Aŋpétu kiŋ lé mitȟáwiču kiŋ čhuŋkšíuŋyaŋpi kiŋ hiáphiye ektá gloáye. Blokéhaŋ hí waŋ kažúŋ tkȟá čha hé phiyá iwáŋyaŋkapi kte, akísni héči."
"Leháŋl líla owáštečakiŋ na oíyokiphi. Čhaŋlwáštemaya čha ȟliȟlíla áye kiŋ hé é kayéš ímatokȟa šni. Tokhí tȟéhaŋ léčheča ní, ečháŋmi. "
Tȟaŋságmat’e. Wičháša waŋ wawóptetušni na okínihaŋ čha iȟpéya uŋkíyayape ló. Thítakuye na tóna theȟílapi kiŋ hená wačhéwičhawečičhiye. :(
Hehehé! Mičhúŋkši tȟokápȟa kiŋ blézešni hiŋgníŋ na yuásni-phičášniyaŋ šičáhowayiŋ na čhéya iglát’a čháŋšna áta ták tókȟamuŋ ka núŋ tkȟá!!
Lečhála oíyokšiča tȟáŋka waŋ onáwaȟ’uŋ. Lél pteyúha waŋ ptegléška 100+ wičhágnuni. Iwóblu waŋ ištáǧuŋȟwičháyiŋ na blé waŋ paóȟpapi na t’ápi.
"Wígli wakȟáŋ ognáke kiŋ tȟéhaŋ waŋglág uŋkípi šni yuŋkȟáŋ hoští, waná áta henáuŋkičilapi. Héčhetu khéš líla čhewáthi na thiyókȟalye wačháŋmi"
Ȟtálehaŋ čhuŋkšíuŋyaŋpi kiŋ kítaŋȟčiŋ él uŋglípe ló. Íŋyaŋ Okábleča Otȟúŋwahe na Wazí Aháŋhaŋ okhíseya iyókogna atáuŋkičhiyapi na mak’úpi.
"Aŋpéhaŋ wakȟáŋyaŋ tȟaté na wá ki bluyéla ȟpáya čha čhaŋkú ogná íčat’a iwóslohaŋhaŋ. Haŋhépi nakúŋ héčheča na átaš iyówotȟaŋiŋ šni, wókȟokpȟe"
"Híŋhaŋni tȟašíyagnuŋpa yámni čhaŋkú aglágla waŋwíčhablake. Hená núnipi itéke, naíŋš líla eháš ečháni glípi. Čhuwíta t’ápi šni kiŋ wašté kte."
Mičhúŋkši tȟokápȟa kiŋ waná okó núŋm heháŋyaŋ kȟúŋšitku thí kiŋ ektá úŋ. Letáŋhaŋ yámni-čhaŋ kiŋ kú kte. Líla iyúškiŋyaŋ waŋúŋkiglakapi kte.
Ȟtálehaŋ lél iwáŋkab maǧá optáye waŋ hotȟúŋtȟuŋ kiŋyáŋ ahíyaye. Tókhiya yápi kačhél eš; lél itȟáŋokšaŋ mní kiŋ iyúha taság ȟpáye ló.
"Léčhiya Wiótheȟika Wí čháŋna enágnala maǧázu, éyaš aŋpéhaŋ héčhuŋ. Kítaŋȟči mitȟá iyéčhiŋkiŋyaŋke kiŋ wíyuŋpi tókheča kiŋ waŋbláka owákihi!"
Híŋhaŋni íčat’a tȟatósni. Šúŋkawakȟaŋ kiŋ wówičhaweč’u-hiŋ na héčhaŋmi; tȟokéya kaȟwóg iblámniŋ naíŋš matásakiŋ kte sel. Líla othéȟike ló.
"Aŋpéhaŋ mičhúŋkši hakákta kiŋ nuŋwé waglói. Líla oíyokiphi, éyaš miyé s’e líla tȟaŋčháŋ kiŋ zizípela yélakȟa áta čhuwítapi uŋ čhaŋčháŋ-hela."
Lé aŋpétu kiŋ ičámna na tȟatéte. Tókhiyani mníŋ kte héčha šni čha thiyátana očhósya maŋkíŋ kta awáčhaŋmi. Nakúŋ čhewáthi kta načhéče
Uŋkítȟowáyawapi ektá okȟáte waníče. Uŋ thiókȟalyapi kiŋ hé ečhéča šni. Čha toháŋyaŋ aphíyapi šni heháŋyaŋ phiyá uŋyúǧaŋpi kta uŋkókihipi šni
Waná ómakȟa tȟéča kiŋ hihúŋni na akhé aŋpétu iyóhila léčhamuŋ kta mič’íčhuŋze. Oháŋ čha 2015 kiŋ lé él wóčhičiyakapi kte ló. Hókahe!
Híŋhaŋni láȟčiŋ wékta ičhíŋ táku waŋ wóinihaŋka čha waŋbláka wačhíŋ. Na lé é: haŋhépi wí kiŋ aháŋzi na áta tȟaópi iyéčhel kpasyá šá.
Haŋhépi hokšíčala kiŋ wóiȟaya oȟ’áŋ.Tȟa-wákšiškokpa kiŋ akáŋwotapi él ikȟóyaka yuŋkȟáŋ yušpú ikíkču na waháŋpi ogná úŋ kiŋ áta ité akpápsuŋ!
Aŋpétu kiŋ lé íčat’a tȟatéte hiyú. Ináwapȟa uŋkȟáŋ áta kaȟwóg iblábla kȟá. Čhebmíč’iye kiŋ wašté kte. Eháš hohú emáčheča yeló!
"Híŋhaŋni yuphíyakel tȟowáŋžiča na wakpópȟaya op’ó waŋ khúčiyela otké. Líla ówaŋyaŋg wašté, wóihaŋble s’e. Čhusní na makȟá kiŋ kȟó aȟéyuŋke."
Waná Čhaŋwápe Kasná Wí hihúŋni na héčheča kte uŋ tȟatéte hiyu na maȟpíyaya. Čhaŋwápe kiŋ iyúha leháŋl zizí aye. Ečháni waníyetu kte!
"Leháŋl óta mázaska paháhayela ičúpi, Tȟuŋkášilayapi etáŋhaŋ. Húŋȟ taŋyáŋ úŋpi naíŋš kpatáŋpi, éyaš akhé óta táku šikšíča aglúsotapi, otútuya"
"Mičhúŋkši hakákta kiŋ čhatká séče. Mitȟáwiču kiŋ héčheča kta čhiŋkhíye, iyé čhatká čha. Mičhúŋkši uŋmá kiŋ miyé s’e nap-íšleyataŋ uŋ waéčhuŋ"
Akhé šuŋkčík’ala waŋ mičhúŋkši kiŋ opȟéwečatȟuŋ.Lé tókȟaȟ’aŋ šni kiŋ wašté kte!Pȟaȟté čhokáya ogléška ská waŋ yukȟáŋ čha éšeš oíyekiye wašté
Tuktéktel kȟaŋyéla wáhiŋháŋ kéyapi. Lél íŋše mniwózaŋ na blé kiŋ šóta s’e ap’ó. Éyaš líla osní. Tókhe héčhena blokétu šni yélakȟa?!
Lečhála olúluta kač’úŋ themníuŋt’a-haŋpi na leháŋl čhusní na p’ó na ečhánike s’e wáhiŋhíŋ kte séča kéyapi. Héše waná Čhaŋwápe Ǧí Wí yeló!
Htayétu uŋ héhaŋ mičhúŋkši kiŋ ótȟokaheya šúŋkawakȟaŋ paȟpápi. Líla makhíyapȟa na oníyaŋ katȟáŋkal iyéye k’éyaš hé isáŋm úŋtȟuŋ šni.
Tȟuŋkášilayapi kiŋ owáyawala uŋkítȟawapi kiŋ mázaska tȟáŋka waŋ k’úpi kta kéyapi. Lé tȟéhaŋ uŋkáyuhetepi na waná kítaŋȟči iyéčhetu!!
Waná obláye makȟóčhe kiŋ lél waglí. Wiyóhiŋyaŋpata oíyokiphi óta yeló. Čhaŋlwášteya mithítakuye kiŋ waŋwíčhaweglake. Taŋyáŋ úŋpe ló.
Híŋhaŋni kiŋ íčhimauŋnipi kte. Haŋhépi kiŋ Mnilúzahaŋ Otȟúŋwahe él uŋȟpáyapi na heháŋl híŋhaŋni laȟčíŋ kiŋyáŋ wiyóhiyaŋpatakiya uŋyáŋpi kte.
Leháŋl líla Lakȟótiyapi óta iȟpéya uŋkíyayapi. Ečháni tuwéni kiníl Lakȟótiyapi kte šni ikȟówapȟe. Čha waná ohítiya yunáyeye waúŋčhiŋ-haŋpi!
"Aŋpétu kiŋ lé mitȟáwiču kiŋ tȟúŋpi, hékta waníyetu wikčémna yámni sáŋm yámni uŋ héhaŋ. Iyúha ""Tȟúŋpi aŋpétu oíyokiphi yuhá yo/ye"" ekíya po!"
Mičhúŋkši tȟašúŋke kiŋ tuwá manúŋ kiŋ uŋ líla ičháŋtemašiče. Tuktétu k’éyaš iwágni naháŋ wayúotȟaŋiŋpi óta otȟúŋwahe él enágna otkéwaye.
Mičhúŋkši tȟokápȟa kiŋ lečhála núŋpa-čhaŋ heháŋyaŋ khúžiŋ na waná mitȟáwiču kiŋ owáŋgye lakȟá áta ožúla gliȟpéye. Ečháni ekíčhetu waštéke ló
Waná kítaŋȟčiŋ thigmígmela kiŋ él uŋkóthipe ló! Líla tȟéhaŋ waúŋglublečapi na wamáhe iyéuŋkiya-haŋpi. Iglákapi kiŋ hé íčat’a wóȟ’aŋke ló!!
Lečhála pápa waháŋpi na wígli uŋ káǧapi na čhaŋpȟá wóžapi wáte. Líla oyúl wašté yeló. Híŋhaŋni paŋȟyá maȟwá k’uŋ yuphíya imákibleze.
Mičhúŋkši hakákta kiŋ waná iyéčhiŋka ináziŋ na tákuni ígluzeze šni nážiŋ okíhi. Máni kte ȟčiŋ tkȟá naháŋȟči okíhila šni. Ečháni kte!
Waná Čhaŋpȟásapa Wí él uŋhíhuŋnipe ló. Lé blokétu kiŋ leháŋhuŋniyaŋ okȟáte ȟče šni éyaš ečháni líla okȟátiŋ kta škhé. Wanúŋwaŋ wačhíŋ kte!
Lé aŋpétu kiŋ akhé owáyawala kiŋ lé uŋglúǧaŋpi. Éyaš thiwáhe kiŋ kiksúyapi šni yélakȟa wakȟáŋyeža núŋblala él úŋpi. Éš’eš oíyokiphi yeló. :)
Makȟóčhe uŋkítȟawapi kiŋ él heȟáka óta oúŋyaŋpi. Húŋȟ líla tȟaŋkíŋkiŋyaŋpi.Na leháŋl waŋžígži čhiŋčátȟuŋpi čha wašté. Héčha waštéwičhawalake
Leháŋl wiwáŋyaŋg wačhípi óta íŋyaŋke. Tóna wačhípi kiŋ wačhéwičhawečičhiye. Theȟíya ič’íčhuŋzapi na Oyáte kiŋ úŋ tȟáŋtaŋȟaŋ kakíš’ič’iyapi.
"Wáŋ, leháŋl líla tȟéhaŋ makȟásitomniyaŋ ománi waúŋ s’eléčheča. Waná mithítakuye ób thiyáta waglí čha taŋyáŋ. Na ečháni uŋkíglakapi kte ló!"
 Háŋ!
Híŋhaŋni kiŋ Ȟé Ská tákiya uŋkíyayapi kte. Wíŋyaŋ waŋ mitȟȧwiču kiŋ kičhí wówaši ečhúŋ čha hél hiŋgnátȟuŋ kte. Čha waná wapȟáuŋkiȟtape ló.
"Ȟtayétu uŋ héhaŋ Paháska Oyáŋke ektá uŋkípi na ""Tȟašúŋke Witkó"" šuŋkákaŋyaŋka kiŋ waŋwíčhuŋyaŋkapi. Híŋhaŋni létkiya šuŋkákaŋyaŋg aglíyaču."
"Tákuwe kȟokȟóyaȟ’aŋla kiŋ čhaŋkú kiŋ óptakiya hwo? Uŋmá ečhíyataŋhaŋ ihúŋni kta čha hé uŋ! Oháŋ, iȟáčhiyapi héči wašté yeló. Tókša akhé. :)"
Waléhaŋtu kiŋ watȟó eyá waná sitómniyaŋ ičháǧe kiŋ uŋ paŋȟyá pȟóǧe íyomakaskiče. Pȟasú waglúžiŋča khéš íyečhana šna akhéš pȟaȟlí omážula :P
Owáyawa thípi kiŋ lél wíyokasni kiŋ wegáhaŋ čha wíčalu tȟaŋkíŋkiŋyaŋ eyá uŋkíčupi na tókhel okíhika uŋyúilepi na itȟókabkab ophíuŋkič’iyapi.
Líla lečhála waníyetu s’eléčheča yuŋkȟáŋ waŋnáš blokétu s’elé. Pȟeží kiŋ ówaŋčaya tȟoyéla akhíšogya ičháǧiŋ na okȟál áye. Nakéȟčake ló! :)
Haŋhépi áta maȟpíya naȟléče ȟče. Íčat’a maǧážu yuŋkȟáŋ uŋthípi él thihúkhuta kiŋ líla ohíyu. Na hél čhúŋwiŋža akáȟpe kiŋ iyúha kiníl yušíče.
Haŋhépi Maȟpíya Lúta Owáyawa él wayáwa eyá ečháni wóuŋspe ótkuŋskiyapi kte kiŋ hená úŋ tȟáŋtaŋhaŋ wačhípi na wíyaka hená iyáwičhakičičaškapi
"...uŋmá ečhíyataŋhaŋ iyáye, iȟpéya uŋkíyayapi, wanáǧiyata iyáye, wanáǧi oómani káǧe, áptaŋye, ehákeke niyé, tókȟa yuŋké, wičhóni iȟpékiye"
"Tuwá t’á čháŋ Lakȟóta kiŋháŋ ótakiya ayáwašteyakel iwóglakapi: wičhóni ékignake, makȟá wičhóni ayúštaŋ, itókaǧata iyáye, makȟá šinákiye..."
Híŋhaŋni kiŋ wičháša na wíŋyaŋ waŋkátuya na wížiča eyá ahí kta čha waná áta šičáwačhiŋ waúŋgluwiŋyeyapi na waúŋkpawiyakpakpa-haŋpi.
Lél ókšaŋ ečháni owáyawa ektákta wayáwa iglúštaŋpi na atȟáŋkake kiŋ hená wóuŋspe ékihuŋnipi kte. Iwíčhawečiyuškiŋ! Táku wašté čha kigléǧapi.
Lé aŋpétu kiŋ tákuwe laȟká tókhel okíhika maȟwá. Haŋhépi taŋyáŋ mištíŋme s’eléča éyaš haŋópta kiktá maŋkíŋ na ečhél ayáŋb’mič’iye s’e waúŋ.
"Čhuŋkší tȟokápȟa líla eháš waáokaǧe s’a. Uŋkíčičastopi čháŋna šna yukákižapi s’éšna t’ehówaye. Wáŋ k’éya, tuwáš heháŋyaŋš sáŋm iyéič’iye ka!"
Leháŋl mičhúŋkši hakákta kiŋ kítaŋla khúže. Pȟamní s’e hiyú na šna hoȟpá-he. Ophíla šni s’eléčheča. Líla úŋšiwakila. Éyaš waš’ákela.
"Leháŋl uŋkítȟowayawapi kiŋ él líla mázaska aókpaniyaŋ uŋyúhapi. Ečháni etáŋ uŋkíčupi šni háŋtanaš, thiyópa naúŋkitȟakapi kta waŋ yaŋké. :("
Áta imáhuŋni yeló...Hemáhaŋyela...Líla maȟwá...Íčat’a bluǧó...paŋȟyá wamátukȟa...ožúla maštúšte. Éšeš tákeye wačháŋmi kiŋ hé: imúŋka wačhíŋ!
"Táku epȟíŋ kta waníče. Táku oblákiŋ kta tȟaŋíŋ šni. Táku iwówaglake ka núŋ tkȟá. Táku očhíčiyakapi kte ka héči. Hó, heháŋyela waépȟiŋ kte ;)"
Uŋgnáš oyáte kiŋ wičhóȟ’aŋ waŋží ečhúŋk’uŋpi na tóškhe uŋȟ’áŋpi yuŋkȟáŋ waníyetu kiŋ lé uŋkíšičapi uŋkókihipi...háŋtanaš wašté kte!
"Ȟtálehaŋ kȟoškálaka wašté waŋ uŋȟápi.Wičháȟapi ektá wóyaonihaŋ kiŋ tȟathíwahe kiŋ wičhákičiyawa mašípi čha líla mayúonihaŋpi, éyaš oíyokšiče"
Aŋpétu kiŋ lé wá eyá ȟtálehaŋ akhíšogya hiŋhé uŋ hé líla oȟ’áŋkȟoya skáŋ ayé. Čha tuktéktel áta mnitáŋ. Éšeš mní kiŋ makȟóčhe kiŋ iwáste kte
Wáŋ k’éya akhé ičámna waŋ uŋhíyaglepi! Iyéš waníyetu waŋ éna iyáye-kapíŋ s’e naȟlál úŋ kiŋ lé ȟéyab iyáya waštéke ló. Áta t’emáya-he
Akhéš ošíčeča naíŋš ičámna kta kéya-haŋpi. Šeháŋš waníyetu kiŋ lé áta iwámatukȟa. Akhé wá hiŋhíŋ kta atȟáwat’elwaye šni. Kȟáŋmat’e!
Kȟoškálaka waŋ waúŋspewakhiya kȟá čha lečhála wičhóni ékignake. Natíŋtiŋ wičhókhuže waŋ toháŋtaŋ kiŋ ečhéča na óhaŋketa it’é. Oíyokšiče ló.
Ȟtálehaŋ makȟóšiča él imáǧaǧaya maúŋnipi. Áta mayá glihéya na iǧúǧa tȟaŋkíŋkiŋyaŋ uŋkálipi na ósmaka mahélhetuya uŋkíyoȟpayapi. Tȟaŋmástake!
Ȟtálehaŋ čhuŋkšíwičhuŋyaŋpi kiŋ wóžuthi waŋ ektá wičhúŋgloipi. Tȟatȟókala óta wičháyuhapi na hená óta lečhála čhiŋčáwičhatȟuŋpi. Waštépila!
Aŋpétu kiŋ lé uŋčíwaye kiŋ (até ečhíyataŋhaŋ) waníyetu wikčémna napčíyuŋka ihúŋni. Tȟéhaŋ ní na héčhena zaní kiŋ líla wóphila bluhá yeló! :)
Waná ziŋtkála očháže eyá wétu čháŋna aglí kiŋ hená waŋžígži glí-haŋpi. Híŋhaŋni čháŋšna áta yuphíya lowáŋ kiyúze ló. Oíyokiphi!
Híŋhaŋni tȟaŋkál éblokas’iŋ yuŋkȟáŋ táku waŋ miméla na zí na líla iyóyaŋpa čha waŋkál yaŋké. Yuŋkȟáŋ leyáš wí kiŋ é. Tȟéhaŋ waŋbláke šni! ;)
"Mičhúŋkši hakákta kiŋ líla ečháni tákuni ígluzeze šni nážiŋ okíhi kte. Naháŋȟči wí šakówiŋla éyaš líla waš’áke, na nakúŋ oíčhaȟ kȟókela."
Ečháni Pȟeží Tȟó Wí kiŋ lé oíhaŋke na Čhaŋwápe Tȟó Wí hé hihúŋni kte ló. Hó éyaš waníyetu kiŋ éna iglóniče. Líla osní na iwóslohaŋhaŋ yeló!
Héčhena ní waúŋ weló! Tókhiŋš eháŋni mat’á kéčhaŋnipi načhéče. Líla tȟéhaŋ lél tákuni owáwa šni čha héčhe. Íŋše leháŋl líla eháš omákȟaŋ šni
Letáŋhaŋ mninátȟakapi waŋ čhaŋkú akȟótaŋhaŋ yuŋká yuŋkȟáŋ hé él čháǧa kiŋ waná onážužu-he. Na híŋhaŋni tȟašíyagnuŋpa waŋ lowáŋ čha nawáȟ’uŋ!
"Hékta okó uŋ héhaŋ, tónačhaŋ heháŋyaŋ makhúže. Thezí kiŋ namáthipiŋ na watóhaŋl šna áta namákšeče. Leháŋl kítaŋȟčiŋ emákičhetu s’eléčheča."
Ȟtálehaŋ čhuŋkší tȟa-šúŋkčik’ala kiŋ Oglála etáŋhaŋ tȟokšú uŋkáglipi. Iyéčhiŋkiŋyaŋke él lazáta uŋkókšupi na héčhuŋk’uŋpi! Líla wóiȟake ló.
Waná kítaŋȟči mašté na líla owáštečake. Lečhála šuŋkákaŋyaŋka eyá iyókiphiya íčatonauŋg hiyáyapi čha waŋwíčhablake. Míš-eyá héčhamuŋ wačhíŋ!
Akhé íčat’a osní na ičámna. Ečháni wétu ahí šni háŋtaŋš tókhel úŋšiwaȟ’aŋ kte. Oglé istó pteptéčela na nuŋwáŋ uŋzóǧe kiŋ wétȟuŋ wačhíŋ yeló!
Ȟtálehaŋ Mniwáŋča-Čhetáŋ kiŋ Šuŋgwátȟogla kiŋ ožúla šuŋkáŋwičhakhuwapi. Ȟé Ská Otȟúŋwahe él áta wóčhaŋtešiča tȟáŋka yeló.
Ektáwapȟaya kiŋ sitȟápa oškáte tȟáŋka kiŋ ečhúŋpi kte éyaš miyé ímatokȟa šni. Tuktúŋma ohíyapi k’éyaš wašté kepȟé. Él éwačhaŋmi ȟče šni.
Waná osní makȟóčhe kiŋ lél waglí yeló. Wíta k’uŋ hél yuphíya mašté na okȟáta čha áta ku-wákapiŋ. Kiŋyékhiyapi kiŋ ečhákel nawéšna tkȟá yeló!
"Híŋhaŋni kiŋ Hawaii eyápi héčhiya kiŋyáŋ mníŋ kte, wíta tȟáŋka kiŋ hé ektá. Hél ókowaŋžila maǧážu kta škhé éyaš osní kte šni čha wašté kte!"
"Okóihaŋke kiŋ lé oíyokiphi. Kítaŋȟčiŋ osní ȟče šni, na ógle šóka čhóla inápȟe phičá. Na wá kiŋ kȟó skáŋ áye, na makȟá kiŋ akhé enágna tȟaŋíŋ"
"Oyáte tȟómničiye él akhé tȟogmúšniyaŋ škáŋpe ló. Mníčiyapi čháŋ, héčhena šna ikȟáŋčhola kiŋ blusní. Líla onáȟ’uŋ šíče. Šičáya éyaš héčhetu."
Ómakȟa tȟéča kiŋ lé waná él uŋhípe ló. Tóna lé lawápi kiŋ iyúha ómakȟa waštéšte luhápi kta čhíčičhiŋpi. Iyókiphiya úŋpi na zaŋníyaŋ úŋ po!
Wóšpipi Aŋpétu / Waníkiya Tȟúŋpi Aŋpétu kiŋ hé waná henála. Čhuŋkší tȟokápȟa kiŋ šuŋkčík’ala waŋ uŋk’úpi čha líla iyókiphi yeló.
Líla osní s’a kiŋ lé waná omásutake itéke. Híŋhaŋni iyéčhiŋkiŋyaŋke kiŋ waglúile kta ináwapȟa yuŋkȟáŋ osní kiŋ átaš awábleze šni s’eléčheča.
Aŋpéhaŋ čhuŋkší tȟówayawa ektá Wóšpipi Aŋpétu kičhíčhopi waŋ yuhápi. Tuwé kiŋ iyúha waáipi. Áta yuphíya wíphimič’iye ló. :)
"Ȟlá ȟlá ȟlá, ȟlá ȟlá ȟlá, oíyokiphi! Čhaŋwóslohaŋ él Wazíya isákhib maŋké-e. Ȟlá ȟlá ȟlá....Wazíya kičhí makȟá kiŋ uŋkákiŋyaŋpi! (Hókahe! :)"
Nakéȟčaka osní šíče šni. Héčhena osní éyaš mašté na uŋgnáš ógle čhóla ináyapȟe háŋtanaš taság nit’íŋ kte šni načhéča čha taŋyáŋ yeló
Lekší Matȟó Húŋkešni ȟtálehaŋ okhúže thípi etáŋhaŋ gličúyapi. Ečháni t’íŋ kte s’eléča yuŋkȟáŋ kaptá hiyú. Héčhena akísni áye kiŋ wašté kte.
Waná owáyawa kiŋ lél wakȟáŋyeža kiŋ iyúha ablákela ištíŋmapi-la. Héčhuŋpi čháŋna čhaŋtémawašte. Wóihaŋble waštéšte čhiŋwíčhawakhiye.
Haŋhépi čhuŋšíwaye kiŋ (uŋmá tȟokápȟa k’uŋ hé) líla tȟéhaŋ iyúŋg-kapíŋ. Áta kiktáhaŋ ayáŋb’ič’iyiŋ kta kéčhaŋmi. Išníš kítaŋȟčiŋ ištíŋme.
Ȟtálehaŋ čhuŋkší tȟokápȟa kičhí Mnilúzahaŋ Otȟúŋwahe él uŋkípi na tȟamáškeku tȟa-kíčhičhopi kiŋ ékta uŋkípi. Na héhaŋl uŋnúŋwaŋpi (thimá!).
Leháŋl áta wókȟokipȟeya osní. Haŋhépi kȟal’íyutȟapi kiŋ tákunišni iyóȟlathe wikčémna núm sáŋm šakówiŋ ihúŋni yeló. Áta uŋtásakapi kte séče!
Akhé íčat’a osní yeló. Lečháš wa-páhiŋta waškáŋ yuŋkȟáŋ núŋǧe kiŋ matásakiŋ na namášpušpu kte s’eléčheča. Čha waná thimá očhósya maŋké ló.
"Lé aŋpétu kiŋ líla ičámna na osní, na čhaŋkú kiŋ šlušlúta čha owáyawa kiŋ iyúha kiníl ečhákčhani natȟákapi. Haŋhépi kiŋ osní šíčiŋ kta škhé."
Aŋpéhaŋ úŋšiwaȟ’aŋ kte ȟčiŋ éyaš hé itȟáhena taŋyáŋ aŋpémištiŋmiŋ na yuphíya imákibleze. Taŋyáŋ mištíŋme šni čháŋšna ata theȟíya waúŋ weló.
"Haŋhépi ""Wóphila Aŋpétu/Waglékšuŋ Aŋpétu Oíyokiphi"" ephíŋ kte éyaš eháš waglékšuŋ ímnamič’iya čha líla ečháni imúŋke. Čha waná hečhíčiyapi!"
Lé aŋpétu kiŋ owáyawa ektá wakȟáŋyeža tóblala wičhúŋyuhapi čha áta ablákela s’eléčheča. Išníš óta páŋpaŋ íŋyakapila s’a kiŋ hé héčheča šni.
Leháŋl mičhúŋkši tȟokápȟa kiŋ watóhaŋl šna kȟáŋt’iŋ na uŋ napsákiŋ na áta blaǧáhe s’e páŋ na šna áta yuásni-phičášniyaŋ šičáhowaye. Khilí :(
Lé aŋpétu kiŋ míčitȟaŋka yeló. Hékta waníyetu wikčémna yámni sáŋm šákpe uŋ héhaŋ matȟúŋpe ló. Ȟtayétu kiŋ awášpaŋmayaŋpi na wawágluǧaŋ kte.
"Ȟtálehaŋ wiyóhiyaŋpatahaŋ uŋglípi. Héčhiya táku óta ečhúŋk’uŋpi. Mitȟáwiču kiŋ wóohiye waŋ k’úpi čha líla iwéčiyuškiŋ, na nakúŋ waglúonihaŋ."
Thuswéčha omníčiye ektá áta oíyokiphi uŋyúhape ló! Na ȟtálehaŋ óta ptáyela čhaŋbláska waŋ él óuŋpȟapi yuŋkȟáŋ líla wašté. Wóiyukčaŋ óta hiyú
Waná akhé Lakȟóta iyápi omníčiye tȟáŋka kiŋ íŋyaŋke. Lél áta oíyokiphi s’a yeló. Aŋpéhaŋ óta napé owíčhabluspiŋ naš pȟóskiskil wičhábluze :)

Híŋhaŋni kiŋ kȟolá na otákuye óta enágnala waŋwíčhablaka čha wazíyataŋhaŋ úpi kta čha akhé waŋwíčhablakiŋ kte. Čha líla čhaŋtémawašte yeló!
Lé aŋpétu kiŋ mitȟáwiču kiŋ wówaši ektá khí. Hokšíyuha heháŋtaŋhaŋ asníkiya úŋ. Tȟa wówaši él wóoškiške óta čha héčha waníče kiŋ wašté kte.
Mičhúŋkši hakákta kiŋ hé leháŋl áta iȟá s’a. Ačhéžiyaŋpyaŋp maŋkíŋ naíŋš ité kiŋ oštéšteya wéčhaǧiŋ na imáǧaǧawaya čháŋšna líla iyókiphila.
Híŋhaŋni kiŋ akíčhita kiŋ wičhúŋkiksuyapi kte. Hé uŋ tȟáŋtaŋhaŋ owáyawa na omníȟuha-owá kiŋ iyúha natȟág-hiŋ kte. Wóphila uŋkéničiyape ló!
Thi-gmígmela uŋkítȟawapi kiŋ líla oȟ’áŋkȟoya awówaši ečháuŋkičičuŋpi. Čhaŋnápȟopa Wí naíŋš Ištáwičhayazaŋ Wí kiŋ uŋkíglakapi kta uŋčhíŋpi.
 Wóphila héčha yeló! :)
Aŋpéhaŋ kȟoláwaya waŋ  ečíyapi čha tȟawíču kičhí wičhíŋčalala waŋ líla waštéla čha yuhápi. Čha líla iwíčhuŋkičiyuškiŋpe ló.
Waná Lakȟótiyapi owáyawa (Iyápi Glukínipi) ektá wakȟáŋyeža napčíŋyuŋka wičhúŋyuhapi na ečháni wikčémnapi kte. Áta oíyokiphi (na ok’óke) s’a!
"Čhuŋkší hakákta kiŋ líla waštéla, na nakúŋ líla hótȟaŋka. Takúŋl iyókiphi šni naíŋš azíŋ kte ȟčiŋ čháŋna šna áta wakȟáŋyela čhéya iyáye!"
Hokšíčala kiŋ haŋhépi hihúŋni yeló! Wičhíŋčala héčha...líla uŋkíyuškiŋpi. Zaŋní na nakúŋ waštéla. Húŋku kiŋ taŋyáŋ úŋ na waná asníkiye.  :)
"Hokšíčala...ták tókȟanuŋ hwo? Ečháni yahínaphiŋ kta hwo? Wačhíŋtȟaŋgya uŋkánipȟepi, na atáuŋniyaŋpi kte ȟčiŋ. Čha owóhiŋsko mahél úŋ šni yo!"
Ȟtálehaŋ Mnilúzahaŋ Otȟúŋwahe iítokaǧata ošíčeča tȟáŋka waŋ uŋhíyaglepi. Wasú líla tȟaŋkíŋkiŋyaŋ uŋkápȟapi na iyéčhiŋkiŋyaŋka uŋkíčaȟuȟuǧapi
Blokétu čhaŋ ȟtayétu ečhíyataŋhaŋ tuktéktel tȟaŋkál wačhéuŋpapi na yuphíya šolmná hiyú čháŋna šna líla čhaŋlwáštemaye.Oíyokiphi yeló
Letáŋhaŋ šaglóǧaŋ čhaŋ kiŋ mitȟáwiču kiŋ hokšíyuha kta iyékičihaŋtu. Líla iblúškiŋ yeló. Hokšíla naíŋš wičhíŋčala kta héči slol’úŋkiyapi šni

Mázaska óta uŋkíglamnapi háŋtaŋ wašté kte. Héčhel owáyawa uŋkítȟawapi kiŋ tȟokátakiya yeyíŋ kte. Wakȟáŋyeža óta wačhíŋuŋyaŋpe ló.

"Wóopȟe tȟéča kiŋ uŋ óta líla iyókphipi šni, na anápte wačhíŋpi kta kéyapi. Iyútȟapi okíhipi éyaš waná ečhétu na pažúžu phičá šni načhéče."
Čha wóopȟe kiŋ hé Oyáte kiŋ iyópteyapi s’eléčheča. Waná owákpamni oyáŋke lél imáhel mniwákȟaŋ wíyopȟeyapi okíhipi kte. Tókȟa kte sél
Mitȟáwiču kiŋ lečhála tȟúŋpi aŋpétu gluhá. Waná waníyetu wikčémna yámni sáŋm núŋpa yeló. Na héčhena líla wíŋyaŋwašte héčha. Líla wámaphike!
Okóihaŋke ópta líla oíyokiphi uŋyúhape ló. Mnilúzahaŋ él uŋȟpáyapi na Matȟó Makȟóčhe eyápi héčhiya uŋkípi naháŋ nakúŋ uŋnúŋwaŋpi.
Owáyawa thípi itȟáŋokšaŋ matȟápiȟ’a óta oúŋyaŋpi.Híŋhaŋni waŋží uŋkóyuspapi na itúŋkab ikpáptaŋ na áta yuphíya t’e-kúŋze. Khilí yeló.
"Huŋhuŋhé, Čhuŋkší lečhálaš owáwaya thípi thiyópa kiŋ kiŋ thimáhetaŋhaŋ oyútkuǧiŋ na aónaič’itȟake. Iyúšloke waŋží uŋčhíŋpi kte! "
Tȟéča waŋží ič’íkte čhaŋ líla oíyokšiče ló. Išná Wičhá wičhóthi él kȟoškálaka waŋ otkéič’iya škȟé. Tȟaŋkšítku é na suŋkáku kiŋ slolwíčhawaye
Wakíŋyaŋ tuwáŋpi čháŋna líla čhaŋtémawašte yeló. Lečhála wiyóȟpeyata ošíčeča waŋ iyóyaŋbyaŋbya hé éyaš katákuni kte šni s’eléčheča.
Oglála Lakȟóta wačhípi tȟáŋka kiŋ waná henála. Líla oíyokiphi uŋlápi. Tóna tȟokȟáŋtaŋhaŋ hípi kiŋ hená taŋyáŋ yahípi na tókȟašniyaŋ glá po.
Lé okóihaŋke ópta Wazí Aháŋhaŋ él áta okhílita kte.Wačhípi tȟáŋka é na wakȟáŋyeža oškáte tȟáŋka é na ptéole oškáte tȟáŋka kiŋ glihúŋni yeló!
Lé aŋpétu kiŋ wakȟáŋyeža kiŋ líla eháš štuštémayaŋpi. Waná áta hemáhaŋyela čha itȟóčeš imúŋkiŋ kte. Ešá taŋyáŋ mištíŋme šni yeló!
Waná wíŋyaŋ waŋ mitȟáwiču kiŋ máškeya čha Čhuŋkší nuŋwáŋpi uŋspékhiya-he. Čhuŋkší áta hoǧáŋ héčha ȟčiŋ na átaš mní kȟokípȟe šni čha wašté.
Ȟtálehaŋ makȟóšiča ektá waátuŋwe uŋkípi na nakúŋš mas’thúswečha héčha waŋ ogná uŋkákiŋyaŋpi. Áta oíyokiphi yeló! Tóhaŋni héčhuŋk’uŋpi šni.
Lečhála čhaŋpȟá ožú waŋ áta óšipšipa háŋ čha iyéuŋyaŋpi. Čha ektáwapȟaya kiŋ ektá uŋkhípi na áta wíȟ’aŋ naúŋžiŋpi kte. Oyúl waštéšte yeló!
Ȟtálehaŋ Čhuŋkší Mnilúzahaŋ Otȟúŋwahe él hiáphiye ektá wagloí na hél hióȟloka waŋ ošlókičičhiyapi. Eháš líla čhaŋháŋpi iyútaŋ čha héčheča.
Ȟtálehaŋ Mnikȟáta Otȟúŋwahe ektá Čhuŋkší nuŋwé waglói. Líla oíyokiphi uŋyúhapi.Oslóhe háŋskaska kiŋ hená iyótaŋla.Yuphíya štuštéuŋkič’iyapi!
Waná nakéȟčaka thiúŋkič’ičháǧa-haŋpi. Naháŋȟči tákuni pawósla iyéuŋyaŋpi šni éyaš waná makȟá kiŋ uŋkíčič’api. Kítaŋȟčiŋ ečhétu weló!
Ȟtálehaŋ paŋȟyá okȟáta kač’úŋ áta themnít’a uŋyáŋkapi. Čha lé aŋpétu kiŋ ée phiphíya maǧážu kiŋ lé wóyawašte héčha. Phiúŋkilape ló.
"Theȟmúŋǧa kiŋ lená áta khilípi. Waŋží wakát’a khéš akhé núm wičhátȟuŋpi s’eléčheča, Héčhetu k’éyaš héčhena blokétu kiŋ waštéwalake. "
"Waná Iyápi Glukínipi lél wakȟáŋyeža kiŋ iyúha kiníl ištíŋma ȟpáyapi, na waŋží héčhena nat’úŋke. Čha Kaká Steve tȟaŋkál aí na kičhí ománi-he."
Spayóla wičháša uŋ hé mázawakȟaŋ waŋží yuhá šni kiŋháŋ hásapa kȟoškálaka hé kté šni tkȟá. Na waná mázawakȟaŋ gluhá oyúškeya úŋ. Líla šičáya!
Waná Wazí Aháŋhaŋ lél uŋglípi čha iyóunkphipi. Híŋhaŋni kiŋ Čhuŋkší wayáwa gníŋ kta čha líla iyúškiŋ. Ób wayáwa kiŋ hená waŋwíčhayaŋka čhíŋ!
Wašté yeló! :-)
Haŋkáwaye kiŋ é na hiŋgnáku kiŋ tóškhe wakȟáŋyeža ičháȟ’uŋkiyapi kiŋ héčhetulapi šni s’eléčheča. Éyaš tókȟa šni - íŋš iyépi kiŋ..šičáya yeló
Waná Íŋyaŋ Okábleča Otȟúŋwahe él uŋk’úŋpi na líla oíyokiphi uŋyúhapi. Híŋhaŋni wamákȟaškaŋ owíčhakaške ektá uŋkípi na Čhuŋkší líla iyókiphi.
Ȟtálehaŋ Čhuŋkší líla wanáȟ’uŋ šni naháŋ oȟ’áŋšiče. Héčheča čháŋna áta t’emáye. Na agná iyópȟeuŋyaŋpi čháŋna šna íčat’a čhaŋzégzeg hiŋglé.
Blokétu čháŋšna Wiwáŋyaŋg Wačhípi él ye-áwaštewalake. Héčha ektá eyášna áta oíyokiphi na šna tuwé k’éyaš wáȟwayela wóčhekiye gluhá nážiŋpi.
Akhé ȟčalá waŋ yuphíya Lakȟótiya čha iȟpéya uŋkíyayapi. Wičháša itȟáŋčhaŋ waŋ Maȟpíya Lúta ečíyapi kiŋ hé waná uŋmá ečhíyataŋhaŋ iyáye ló.
Haŋhépi áta otȟáŋtȟuŋke. Tuwé kiŋ iyúha ȟčiŋ tókčhiŋčhiŋyaŋ wanápȟobyapi iléyapi na tokhíyotȟaŋtȟaŋ khuté-haŋpi. Áta líla wóinapȟeke!
Aŋpéhaŋ pteyúha oškáte ektá uŋkípi. Óta šuŋgwátȟogla akáŋwičhayaŋkapi. Takómni tóhaŋni héčha akáŋmaŋkiŋ kte šni - líla eháš wókȟokipȟeke ló!
Haŋhépi ištíŋma uŋkáyapi yuŋkȟáŋ ečháŋl tuwé waŋ wanápȟobyapi waŋ líla tȟáŋka čha khiyéla napȟobye. Uŋkáȟičapi na áta kiktá uŋhíyayapi wáŋ!
Šúŋka uŋkítȟawapi kiŋ akhé huštéya máni. Čhaŋkpé héktataŋhaŋ saŋní ektá kȟaŋíyuwi waŋ hél ikȟóyake kiŋ hé kapsáka kéyapi. Šičáya yeló!
"Óta ""Paha áta t’é lakȟá - líla tȟéhaŋ žohótȟuŋ šni uŋ"" ečháŋnipi načhéča škȟá waná waglí yeló. Héčhena ní waúŋ, íŋše leháŋl líla omákȟaŋ šni"
Wáŋ k'éya! :)"
Lé ómakȟa kiŋ él ótȟokaheya tȟašíyagnuŋpa eyá waŋwíčhablake kiŋ haŋhépi aíwahaŋble. Líla iyókiphimaye. Ečháni aglíhuŋni kiŋ wašté kte!
"Hékta waníyetu 40 uŋ héhaŋ, Čhaŋkpé Ópi ektá húŋȟ iglóničapi na Oyáte tȟa wóiyowaža kiŋ uŋ tȟáŋtaŋhaŋ hótȟaŋiŋpi. Čha waná wičhúŋkiksuyapi."
“KILI” ikȟáŋčhola hé waná waníyetu 30 heháŋyaŋ íŋyaŋke. Oglála Lakȟóta Oyáte kiŋ líla wačhíŋyaŋpi čha iyúha phiúŋkilapi.Tȟúŋpi aŋpétu wašté!
"Ȟtálehaŋ, ȟtayétu ečhíyataŋhaŋ, líla maǧážu na waȟ’éča kȟó hiŋhé. Na haŋópta líla osní čha waȟ’éča k’uŋ héčhena makȟá ikȟóyagya taság hiyéye"
"Wá kiŋ akhíšogya hiŋhíŋ kta škȟá éyaš átaš héčhuŋ šni, íŋše makȟá kiŋ zizíbyela akáȟpe. Hó éyaš íčat’a tȟatéte čha waná líla iwóslohaŋhaŋ."
Híŋhaŋni p’ó na osní čha pahá alíliya wazíčhaŋ kiŋ átaya ačháȟšlaya hé. Na haŋhépi kiŋ iwóblu kta škhé.Čha iyúha očhóya thimá ophíič’iya po!
"Lé aŋpétu kiŋ mašté na kítaŋla okȟátiŋ kta škhé. Tȟaté kiŋ makȟá kiŋ kapúziŋ na wá kiŋ ówaŋčaya skáŋ áye, ečháŋl akhé ičámna kta kéyapi."
Pteyúha oškáte etáŋhaŋ uŋglípi uŋ héhaŋ čhuŋkší iíglutȟa čhíŋ. Wíkȟaŋ uŋ kȟoyágmayiŋ na mayúuŋkiŋ na hú nuphíŋ istó saŋní kȟó íčhiyamakaške!
Ȟtálehaŋ pteyúha oškáte ektá uŋkípi na ožúla oíyokiphi. Áta pteákaŋyaŋkapi na pte-kȟóyagyapi na nakúŋ šuŋgwátȟogla akáŋwičhayaŋkapi. Khilí!
Okhúže thípi ektá áta ok’óke. Oyáte tȟómničiye kiŋ okhúže thípi itȟáŋčhaŋ kiŋ iȟpéyapi. Wóoyusiŋke yuhá škáŋpi kepȟé ló...Líla wičhášapišni!
Čhuŋkší leháŋl čhaŋóslohaŋ kič’úŋpi ayé. Išnála iyéič’iyiŋ na šna khúta iyóȟpaya čháŋ nážiŋ hiyáyiŋ na šna “Akhé!” eyáya khiyáli-wačhíŋ škáŋ
Waná ičámna ahí yeló. Líla tȟatéte čha waŋnáš wá kiŋ tuktéktel wotȟátȟa égle. Na haŋhépi kiŋ osní šíčiŋ kta škhé. Čha ečháš očhós’ič’iya po!
"Híŋhaŋni kiŋ ičámna naíŋš iwóblu kta škhé. Čha iyúha očhósya iglúzapi na thimáhel ophíič’iya po. Na očhéthi ikčéka luhá háŋtaŋš, óta aúŋ wo!"
Waná waníyetu na mniskúya eyá iyéčhiŋkiŋyaŋke hepíya kiŋ óha čha hé uŋ héčhuŋpi. Waŋží hehútela héčha na tókhel okíhika tȟáŋka. Khilí yeló!
Lečhála Ȟé Sápa él uŋk’úŋpi háŋl tuktél uŋkínažiŋpi yuŋkȟáŋ tȟatȟáŋka eyá ahí-aóglutȟeuŋyaŋpi na iyéčhiŋkiŋyaŋke uŋkítȟawapi kiŋ slíslipapi.
Wóphila héčha yeló!!
Ȟtálehaŋ Ȟé Sápa ektá Pté Ohínapȟe / Oyáte Ohínapȟe / Wašúŋ Niyá eyápi héčhiya uŋkípi.Čhuŋkší líla waštélake…Matȟó waŋží waŋyáŋkiŋ kte ȟčiŋ!
Makȟóčhe mitȟáwa kiŋ ektá waí yuŋkȟáŋ oyé eyá líla tȟaŋkíŋkiŋyaŋ čha iyéwaye – šúŋka oyé iyéčheča. Šuŋgmánitu tȟáŋka čha hógna hiyáye séče.
Nakéš čhuwí wašíču wakȟáŋ ektá waí na čhaŋkȟáhu kiŋ taŋyáŋ míčiyuowotȟaŋ. Paŋȟyá ȟmí kéye. Čha líla tȟahú mayázaŋ k’uŋ hé waná iyázi amáye
"Tóna lé lawápi kiŋ iyúha “Ómakȟa Tȟéča Oíyokiphi” ečhíčiyapi wačhíŋ. Tókheškhe waníč’ičhuŋzapi kta hwo? Eyá, iyúha taŋyáŋ úŋ po! "
Waná ómakȟa tȟéča kiŋ hihúŋni čha tuktéktel wanápȟobyapi napȟóbyape ló. Haŋčhókaya iyágleya kiktá waúŋ kte éyaš líla bluǧó čha imúŋkiŋ kte.
Aŋpéhaŋ Čhápa Wakpá Otȟúŋwahe él wíŋyaŋ waŋ ektá waí na yuphíya tȟahú na hiŋyéte kiŋ míčipawiŋte.Líla omáwašte na waná owámahečheča.
Íčat’a tȟahú mayázaŋ yeló. Tókheškhe makáǧukiŋ na mayázaŋ kač’úŋ mištíŋma owákihi šni. Čhaŋkȟáhu wašíču wakȟáŋ kiŋ waŋyáŋg mníŋ kte héčha!
Šiyútakaŋ mitȟáwa kiŋ nawéȟ áyiŋ na ečháni t’íŋ kte kiŋ átȟaŋiŋ. Líla eháš ȟ’aŋhí naháŋ uŋ-phíča šni nuŋs’élečhéča.Lečhála waŋží wačhíŋ ȟče!
“Wóšpipi aŋpétu Oíyokiphi” uŋkéničiyape ló.Híŋhaŋni wakȟáŋyeža kiŋ wakíčhič’upi kiŋ hená íčat’a yuȟléȟlel gluǧáŋpi na ečhél áta aígluštaŋpi!
"Híŋhaŋni kiŋ Mnilúzahaŋ Otȟúŋwahe él mníŋ kte, Lakȟóta Oyáte Wičhákičhopi eyápi héčhiya. Lakȟól’iyapi Akíčhiyapi kiŋ akhé íŋyaŋgwakhiyiŋ kte"
Šúŋka uŋkítȟawapi kiŋ saŋní ókowaŋžila otúyačhiŋ wapȟápȟa-he. Takómni watóhaŋl tuwé waŋží kat’íyeyiŋ kta načhéče. Líla eháš wanúŋȟkathiye.
"“Čhuŋkší, hokšíla kiŋ waŋží takúŋl yuhá na níš-eyá yuhá yaškáta yačhíŋ háŋtaŋš, wačhíŋtȟaŋka kič’úŋ na apȟé yo…yušlóg khí šni yo!” epȟé s’a."
Aŋpéhaŋ lekšíwaya waŋ Čhuŋkší ayúta na heyé; “Áta lé ihúpa k’íŋ yeló!” Na takómni wičákȟe. Čhuŋkší áta khilí; héčhel Lekší kȟé.
Pahá Otȟúŋwahe etáŋhaŋ uŋkúpi háŋl čhaŋkú kiŋ líla ačháǧa čha wóinapȟeke.na nakúŋ tȟatéte čháŋna líla wá kiŋ woblú iyéyiŋ na iyówotȟaŋiŋ šni
"Owáŋka Yužážapi Aŋpétu uŋ héhaŋ, Pahá Otȟúwahe eyápi héčhiya uŋkípi na eháŋni mázačhaŋku waŋ hél yuhápi čha akáŋuŋyaŋkapi. Oíyokiphi yeló!"
Lechála čhuŋkší oíheye thípi thiyópa kiŋ ečhél iyéya yuŋkȟáŋ wanúŋ napsú yámni imákasli. Líla mayázaŋ čha šičáhowable. Waná omáyatkaŋtkaŋ.
Šúŋka uŋkítȟawapi kiŋ líla wóiȟakapi. Kičhíkšaŋ awáštelakapi. Áta kičhíyawaswas ikpáptaŋptaŋpi na šna akíčhiȟlopi. Éyaš waštékičhilakape ló.
Mičhúŋkši kiŋ áta šna čhapȟúŋka s’e wóte. Napčápča iyéyiŋ na šna iyáye. Miyéš wawáta čháŋšna owóhiŋsko asníkiya wayátȟatȟa maŋká wačhíŋ.
Ȟtálehaŋ thimá onúŋwe waŋ ektá uŋkípi.Mni-oslóhe tȟáŋka waŋ aíkȟoyake. Čhuŋkší wikčémna núŋpa aktȟúŋ ečhúŋ! Áta iglúȟlaya okíhi šni!
Okó tȟokáhe kiŋ líla wašté yeló. Wakȟáŋyeža kiŋ ób uŋškátapi na wówičhuŋk’upi na iyúŋgwičhuŋkhiyapi na ičhúŋhaŋ ókowaŋžila Lakȟól’uŋkiyapi!
Kítaŋȟčiŋ wakȟáŋyeža okáȟtaŋwičhayapi othí kiŋ yuǧáŋ-he! Hokšílala tób wičhúŋyuhapi. Aŋpétu iyóhila oíyokiphiya Lakȟól’iya uŋškátape ló!
Háŋhepi mitȟáwiču kiŋ Tȟáȟča Wakpá Otȟúŋwahe ektá wól amái. Líla taŋyáŋ waúŋyutapi. Aŋpétu tȟúŋpi oíyokiphi waŋ bluhá yeló!
Háŋ, míš-eyá. Philámayaye ló."
Wóphila héčha yeló!
Lé aŋpétu kiŋ mitȟá tȟúŋpi aŋpétu kiŋ hí yeló. Waná waníyetu wikčémna yámni sáŋm mazáptaŋ.Nawáte ektá pȟehíŋ saŋsáŋ amáye éyaš tókȟa šni! :)
Wóphila Aŋpétu oíyokiphi ečhíčiyape ló! Ȟtálehaŋ yuphíya wíphinič’iyapi héči wašté. Míš áta paháyela wawáte kač’úŋ waglékšuŋ mahíŋgla tkȟá!
"Ȟtálehaŋ tȟuŋšká theȟíya wakíčuŋzapi.Waníyetu wikčémna núm k’úpi éyaš letáŋhaŋ šákpe kiŋ glinápȟa okíhi kte séče,yuphíya ophíič’iye háŋtaŋš."
Ektáwapȟaya kiŋ Mnilúzahaŋ Otȟúŋwahe ektá mníŋ kte. Tȟuŋškáwaya waŋ wákhiya thípi ektá wóyasu waŋží k’úpi kte. Theȟíya iyéič’iye – oíyokšiče
Ȟtálehaŋ theȟíya waȟpáye. Wičhókhuže waŋ sutá čha emáčheča. Áta ȟemáni waŋ kahíŋȟpemaye s’eléčheča. Éyaš išníš waná ečhél imáyaye.
Thuswéčha omníčiye kiŋ hé líla wašté yeló. Óta tȟektȟéhaŋtaŋhaŋ hípi naháŋ nakúŋ óta wóuŋspe waštéšte yunáyeyapi. Philáuŋyayape ló!
Wašté yeló, tȟaŋháŋši!"
Híŋhaŋni akȟótaŋhaŋ kiŋ Thuswéčha Omníčiye kiŋ iyáyiŋ kte. Naháŋ él okáwitaya wičhítȟokab wóoglake tȟáŋka wakáǧiŋ kte. Líla iyúškiŋ amáye.
Tóna Lakȟótiyayapi na čhiŋčá niyúkȟaŋpi héči hená ečháš ókowaŋžila Lakȟótiya wówičhakiyaka po! Héčhuŋp-s’e íŋš-eyá uŋspépi kte ló.
Lé aŋpétu kiŋ akíčhita kiŋ wičhúŋkiksuyapi. Tóna ahíwičhaktepi naíŋš niyákȟe glípi naíŋš waktéglipi naíŋš wayáka úŋpi naíŋš ópi – iyúha ȟčiŋ!

Ȟtálehaŋ ičámna naháŋ híŋhaŋni kiŋ lé makȟóčhe kiŋ áta wá akáȟpe. Ináwaphiŋ na áta ištá iyómašniže. Čha thimá wakhí na ištámaza sápa wéč’uŋ.
Obama (Democrats)
Haŋhépi iníkaǧapi waŋ wašté čha él ómapȟa. Íčat’a okȟáta čha t’á nuŋs’é maŋké éyaš takómni omáwašte. Na heháŋl wakhí na líla taŋyáŋ mištíŋme
Iyómakiphi yeló. Waná imúŋkiŋ kte.
"Šúŋšuŋla wičháša kiŋ kaȟníǧa po! Šúŋšuŋla Okȟólakičhiye kiŋ wičhápatitaŋ po! Héčhel tȟokátakiya uŋyáŋpi kte ló. Wáŋ, líla iblúškiŋ yeló!  :)"
"Líla nihíŋmičiye. Lé aŋpétu kiŋ wówapi iyóȟpeyapi, na líla íčhikhiyela íŋyaŋkapi škhé. Phutéwokič’u wičháša kiŋ kaȟníǧapi háŋtaŋš šičáya kte"
"Mázaškaŋškaŋ glutȟókečapi wičhóȟ’aŋ kiŋ waȟtéwala šni. Héčhuŋk’uŋpi heháŋtaŋ, čhuŋkší oápȟe tópa sáŋm okhíse eháŋl kiktá-he. "
"Ečháni akhé Míla Háŋska kiŋ itȟáŋčhaŋ waŋ uŋkíglaȟniǧapi kte. Obama ečíyapi kiŋ hé phiyá uŋkáȟniǧapi háŋtaŋš wašté kte, héčhel mitȟáwačhiŋ."
 Háŋ, ektá blíŋ kte s’eléča. Waníyetu Wí aŋpétu iwíkčemna yámni kiŋ luhápi kte, iŋčhéye? Líla él éwačhaŋmi čha kaȟ-wáčhaŋmi kte"

Iwátȟokšula mitȟáwa kiŋ waná iglóniče. Wakȟáŋgli ophíye naíŋš wónaičhaǧe kiŋ ečhéča šni s’eléčheča. Waná kȟoláwaya waŋ aphímičičhiye
Mičhúŋkši kiŋ lečháš wičhóiye ikȟóktopawiŋǧe eyé: “ináȟni”. Líla wašíčuiye éyaš nakúŋ óčibčib Lakȟótiya wóglakapi uŋspéič’ičhiye ló.
Itóǧiŋ Kitȟúŋpi Aŋpétu waná hí.Ečháni čhuŋkší kičhí thiíyaza čhaŋmskúya očhíŋ uŋkómanipi kte. Na wókȟoyake wókȟokipȟeka óta waŋúŋyaŋkapi kte
"Ošíčeča k’uŋ waná khúl iyáye éyaš héčhena wókȟokpȟeke. Wiyóhiyaŋpata mithítakuye kiŋ taŋyáŋ úŋpi, éyaš héčhiya óta iyótiyekiyapi naíŋš t’ápi"
Wiyóhiyaŋpata ošíčeča waŋ líla tȟáŋka čha tóna mniwáŋča ikhíyela thípi kiŋ ečháni wičháhiyagle kte.Áta wókȟokipȟekiŋ kte s’eléčheča!
Ȟtálehaŋ atéwaye kiŋ tȟúŋpi aŋpétu gluhá. Waná waníyetu wikčémna šákpe saŋm tópa henákeča. Naháŋȟči líla blihéča na waš’áka čha iyómakiphi.
Lé aŋpétu kiŋ maštéosni na wá eyá ȟtálehaŋ akȟótaŋhaŋ uŋ héhaŋ hiŋhé uŋ hé waná áta skáŋ nuŋs’é enágnala hiyéye. “Wá ogléškaška eyápi.”
"Niǧésaŋla kiŋháŋ čhúŋkaške apsíčapi okíhipi šni škhé, éyaš ȟtálehaŋ núm héčhuŋpi čha waŋwíčhablake. Hé leháŋhuŋniyaŋ tóhaŋniš waŋbláke šni."
Líla čhaŋtémašiče. Tȟuŋwíŋwaya waŋ lečháš mas’ámakiphiŋ na kȟoškálaka waŋ waúŋspewakhiya kȟá čha ič’íkte kéya omákiyake. Háuŋ…oíyokšiče ló!!
Aŋpéhaŋ ómakȟa kiŋ lé él tȟoká wáhiŋhé. Čhuŋkší líla iyúškiŋ na tȟaŋkál škál oíŋyaŋkiŋ na wá-tȟápa káȟ ománi. Waŋží uŋ makhíŋiŋ na amápȟe!

Ȟtálehaŋ Lakȟóta wičháša waŋ očháštȟaŋiŋ čha wičhóni ékignake. Tókheškhe waéye s’a kiŋ óhiŋni héčhetuwala šni éyaš tákomni wówitaŋ yuhá máni
Leháŋl ohítiya wówaši ečhámuŋ kač’úŋ mnímat’e s’eléčheča. Wakȟáŋyeža okáȟtaŋwičhayapi wóečhuŋ kiŋ lé ȟ’úŋt’emaya čha theȟíke.
Amíčiktuŋža po - Tȟéhaŋ lé éwektuŋže naíŋš awáškehe šni. Éyaš takómni waná waglí yeló! Čha aŋpétu iyóhila léčhuŋ wačháŋmi kte!
Wóphila tȟáŋka uŋkéničiyape ló! Thank you for your matching pledge for  Líla wašté yeló!
"Mičhúŋkši kiŋ toháŋl takúŋl ečhúŋ čhíŋ šni čháŋna “Hiyá!” eyé s’a kȟá. Éyaš waléhaŋtu kiŋ heyé šni; éeye “Ečháni!” eyé, éyaš wičákȟe šni. :P"
Héčhena wiyóȟpeyata šóta eyá šogyá izíte. Híŋhaŋni onáǧu kiŋ waŋyáŋg waí na áta oná kiŋ makȟá opápuŋ iyágleya pȟeží na makȟá kiŋ okséye.
Čhápa Wakpá Otȟúŋwahe ikhíyela oná eya tȟaŋkíŋkiŋyaŋ čha ilé. “Thihépiya Mas’óphiye” eyápi kiŋ hé ȟugnáǧe háŋtaŋš lél paŋȟyá oíyokšičiŋ kte!
Lé aŋpétu kiŋ owáyawa kiŋ lél wayáwa kiŋ aglíyotake. Owáyawa thípi kiŋ lená tȟéhaŋ oíyokšilyela áinila hé k’uŋ waná oíyokiphi yeló.
Aŋpéhaŋ Íŋkpata Otȟúŋwahe ópta iblábla yuŋkȟáŋ táku tókȟa: Húŋȟ čhaŋkú kiŋ natȟág-wačhíŋ ipáȟlalya khušéya yaŋkápi. Na čhaŋksáyuha ótapi!
"Ȟtálehaŋ Čhuŋkší tȟoká wičháyažipa waŋ pažípe, istó ektá. Uŋšíya čhéye éyaš owátohaŋyaŋ wégna čha haŋkéya akísni yeló. Úŋšiyakel! "
"Ȟtálehaŋ Čhuŋkší wičhóiye opáwiŋǧe izáptaŋ eyé. Na hená etáŋhaŋ, wikčémna šakówiŋ sáŋm záptaŋ Lakȟótiya wičhóiye héčha yeló. "
Lé ȟtayétu kiŋ kȟoláwaya waŋ thí ektá uŋkípi. Wóžuthi čha él thí. Kȟokȟóyaȟ’aŋla óta wičháyuha na Čhuŋkší owíčhayuspe wačhíŋ oíŋyaŋka-he.
Čhuŋkší waná líla wóglake. Hékta wí háŋl wičhóiye lečhákčhala opáwiŋǧe waŋží sáŋm wikčémna núm sáŋm záptaŋ henákeča eyé. Khilí yeló!
"Híŋhaŋni kiŋ kȟoláwaya waŋ tȟawíčutȟuŋ kte. Na miyé čha wakȟáŋkičhiyus-wičháwakhiyiŋ kte! Nihíŋčiye šni yo, kȟolá – oíyokiphi kte! "
"Wičháša waŋ čhaŋksáyuha núm wičhákte čha “yuónihaŋpi” kéyape ló. Wáŋ k’éya. Tuwá thíwičhakte háŋtaŋš, hé wóišteče škhé! "
Leháŋl wakȟáŋyeža okáȟtaŋwičhayapi wičhóȟ’aŋ kiŋ lé líla íškiŋmičiye. Wačhíŋyewaye šni čháŋna blihémič’iye ló. Ečhétuwayiŋ kte ȟčiŋ!
Wóphila tȟáŋka héčha yeló!

Híŋhaŋni kiŋ lé áta owóžu kiŋ él wayúšla waškáŋ. Waná líla ówaŋyaŋg wašté. Na taŋyáŋ mniáyusli ábla čha leháŋl él yuphíya waíčhaǧe.
Híŋhaŋni kiŋ Mní Lúzahaŋ Otȟúŋwahe ektá uŋyáŋpi kte. Mitȟákȟolá eyá hunáhomnipi akáŋyaŋg hihúŋnipi kta yuŋkȟáŋ atáwičhuŋyaŋpi kte.

Aŋpéhaŋ iȟ’é čhaŋkú waŋ ogná wakáȟapa yuŋkȟáŋ hugmíyaŋ waŋží nasníze. Tȟéhaŋ awábleze šni čha haŋkéya áta ohómni slečáhe.
Wičháša waŋ hékta waníyetu tóna uŋ héhaŋ waúŋspewakhiya čha Mní Lúzahaŋ Otȟúŋwahe ektá otkéič’iyiŋ na ič’íkte škhé. Líla iyómakšiče!
Wašté yeló! Čhuŋkšíuŋyaŋpi kiŋ khukhúšela wówapi kiŋ hé iyótaŋla!
Haŋhépi akȟótaŋhaŋ uŋ héhaŋ wakíŋyaŋ aglí na íčat’a waíhaŋgyapi. Kȟoláwaya waŋ thiyúslohaŋpi tȟáwa kiŋ tȟaté kiŋ áta kažúžu iȟpéye!
"Leháŋl wičhóthi kiŋ lél húŋȟ hípi na othíwota ȟuȟúgnaǧa eyá hiyéye kiŋ hená yužúžupi na táku uŋ káǧapi kiŋ hená tȟokšú éyayapi, čha wašté!"
Aŋpéhaŋ Čhuŋkší onúŋwe waŋ ektá wagloí. Áta hoǧáŋ iyéčheča. Mní kiŋ átaš kȟokípȟe šni na agná iníhaŋšni čheté kiŋ énatȟaŋ okíhi!
"Wazí Aháŋhaŋ lél ošíčeča tȟáŋka kiŋ uŋ wakȟáŋgli kiŋ nasní. Tuwéni ""Ité Wówapi"" waŋgláka okíhi šni čha áta wónihiŋčiye kiyúza načhéče.  :)"
Wakíŋyaŋ kiŋ áta wókȟokipȟeya aglí na ȟuȟúǧahe sékse hotȟúŋpi. Éyaš nakúŋ líla mní óta ahípi čha átayakel wašté yeló.
Leháŋl wíŋyaŋ waŋ slolwáya čha Lakȟótiya yuŋkȟáŋ aŋpétu waŋžígži él Čhuŋkší awáŋmičiyaŋke ló. Na Lakȟótiya šna wókiyaka čha líla iyómakiphi.
Lé okó kiŋ aŋpétu otóiyohi íčat’a okȟálkȟate. Tóna wíyokasni héčha yuhápi šni kiŋ hená wičháweksuya čháŋ iwámatokhiye ȟče.
"Mičhúŋkši kiŋ Lakȟótiyapi kiŋ okáȟniǧe, éyaš tákuwe lakȟá Lakȟótiye kapíŋ. Čha hé uŋ leháŋl líla čhaŋtémašičiŋ na nakúŋ kȟáŋmat’e. "

Hékta okó uŋ héhaŋ čhuŋkšíuŋyaŋpi kiŋ mniwáŋča óhuta ektá uŋglóipi. Hé itȟókab tóhaŋni waŋyáŋke šni. Tȟáža tȟaŋkíŋkiŋyaŋ kiŋ líla waštélake!
Ȟtálehaŋ wiyóhiyaŋpataŋhaŋ uŋglíhuŋnipi. Ȟláȟla Šlečáhaŋ Otȟúŋwahe ektá uŋthítakuyepi kiŋ waŋwíčhaglag uŋkípi. Líla oíyokiphi uŋyúhape ló!
Owáyasu Tȟáŋka kiŋ wóštaŋpi waŋ líla tȟáŋka čha gluótȟaŋiŋpi. Wičhózani Wóopȟe waŋ tȟuŋkášilayapi kiŋ káǧe kiŋ hé kíčipatitaŋpi kta kéyapi.
Ȟtálehaŋ Wiwáŋyaŋg Wačhípi waŋ ektá uŋkípi yuŋkȟáŋ ošíčeča waŋ wókȟokipȟeya ahí.Makhíčamna na áta khilí. Thipȟéstola óta kaúŋg iyéye
Lé aŋpétu kiŋ líla čhaŋtémašiče. Éyaš hé isáŋpȟa tákuni epȟá wačhíŋ šni.
Háŋhepi tákuwe lakȟá paŋȟyá pȟáwe makáluze. Híŋhaŋni wékta uŋkȟáŋ ipáhiŋ mitȟáwa kiŋ wé uŋ áta šayéla ečhéča. Uŋgnáš waȟčáblu óta čha héčhe.
Leháŋl oyáŋke kiŋ lél líla wanápȟobyapi yuhá škátapi. Šúŋka mitȟáwa kiŋ waȟtélašni. Slísli hiŋglá čháŋ wapȟápȟa na šna t’ebléze šni oíŋyaŋke
"Ȟtálehaŋ, ȟtayétu ečhíyataŋhaŋ, mitȟáwiču kičhí oyúŋke otkéyapi él očhósya pȟóskil kičhíyus uŋyúŋkapi yuŋkȟáŋ uŋgnáhela uŋpápsakapi! Wóiȟake"
Ȟtálehaŋ Itȟúŋkala Wakpála eyápi héčhiya Wiwáŋyaŋg Wačhípi ektá uŋkípi. Wikčémna tópa sáŋm záptaŋ wahénakča wačhípi. Oíyokiphi yeló!
"Kaȟáb uŋkúpi uŋ héhaŋ, mičhúŋkši kiŋ tópa akhígle glépe. Iyéčhiŋkiŋyaŋke oákaŋke kiŋ iyúha iyáza aglépe, na aíč’iglepe, na miyé kȟó amáglepe"
Waná Íŋyaŋ Woslál Háŋ Oyáŋke ektá Lakȟótiya waúŋspewičhakhiyapi na iyápi wóopȟe nakúŋ uŋspéwičhakhiyapi.Léna waúŋ éyaš wičháweksuye!
Hó éyaš itúkal’eš húŋku kiŋ wayázaŋ awáŋyaŋka héčha na wíkhičhaŋye kiŋ yuhá čha iyé čha aphíkiyiŋ na takómni taŋyáŋ naókhiyutȟiŋ kte
Haŋhépi Čhuŋkší thiyóiŋyaŋka-haŋ yuŋkȟáŋ thitȟáhepiya obló waŋ iwóȟtakiŋ na áta pȟaȟté ektá igláhuŋ. Áta ité kiŋ wé eyála s’e yuŋké.
Akhé ošíčeča kte s’eléčheča.Haŋhépi haŋíyačhiŋkešni wakíŋyaŋ kiŋ ȟuȟúǧahe sékse aglí.Makáȟičapi éyaš iyómakiphi - Leháŋl makȟá kiŋ líla púze
Lé waŋyáŋka po!  Wóokiye uŋčhíŋpi kte ló!
Aŋpéhaŋ Čhaŋkpé Ópi ektá uŋkípi na okȟólawičhuŋyaŋpi eyá athílehaŋg awíčhuŋkipi. Šuŋgčík’alala waŋ yuhápi na Čhuŋkší akáŋyaŋg-khiyápi.
Ȟtálehaŋ Tȟáȟča Wakpá Otȟúŋwahe ektá čhuŋkší nuŋwé waglói. Líla oíyokiphi uŋyúhapi. Áta hoǧáŋla s’e mní kiŋ waštélake. Khinápȟe kapíŋ yeló!
Hékta okóihaŋke uŋ héhaŋ čhuŋkší Ȟé Sápa ta waglói. Na Pahá Otȟúŋwahe eyápi héčhiya eháŋni mázačhaŋku waŋ yuhápi kiŋ hé akáŋuŋyaŋkapi.Khilí!
Ȟtálehaŋ makȟóčhe uŋkítȟawapi kiŋ ektá thíŋpsiŋla wopté waí. Tȟaŋkíŋkiŋyaŋ eyá owák’e. Lé omákȟa kiŋ ótȟokaheya héčhamuŋ.
"Haŋhépi kiŋ Makȟóšiča ektá éuŋthipi kte, Pȟežíȟota Wakpála Makȟóskaŋtu eyápi héčhiya. Iyúha líla uŋkíyuškiŋpi! "
Lé aŋpétu kiŋ osní na tȟaté naháŋ nakúŋ tuktéktel maǧážu. Khiíŋyaŋka akíčhiyapi tȟáŋka ektá tókhetu sél. Héčheča načhéče...šičáya.
Ȟtálehaŋ Íŋyaŋ Woslál Háŋ Oyáŋke etáŋhaŋ waglí. Tókhel ečhúk’uŋpi yuŋkȟáŋ wakȟáŋyeža kiŋ okáȟtaŋwičhúŋyaŋpi kte kiŋ hé iwóuŋglakapi.
Híŋhaŋni kiŋ lé Maȟpíya Lúta Owáyawa ektá wayáwa eyá lečháš wóuŋspe ékihuŋnipi kiŋ hená wówapi súta ikíkčupi kte. Líla iwíčhuŋkičiyuškiŋpi!
Híŋhaŋni uŋčhúŋwitkupi kiŋ tȟóȟpaye kiŋ él wanúŋ aónaič’itȟake. Héčhetu khéš wíyuhomni waŋ uŋ thiyópa tȟašpú kiŋ uŋyúšpupi.
"Aŋpéhaŋ čhuŋkší kičhí tȟéhaŋyaŋ hunáhomni kiŋ akáŋmaŋke. Makhíyutȟapi wikčémna núm sáŋm núŋpa heháŋyaŋ uŋyáŋpi, Oglála Blé iyágleya. "
"Mázaska iwágni-he kiŋ lé líla iwámatukȟa. Tuwé waŋží ečháni mázaska otúuŋkiȟ’aŋpi šni háŋtanaš, namápsakiŋ kte ló! "
"Leháŋl táku óta amáčhaŋčhaŋ. Ečhánike s’e owáyawa uŋkígluštaŋpi kte, na ečháni wayáwa atȟáŋkakapi kiŋ wóuŋspe ékihuŋnipi kta čha wóečhuŋ óta"
Haŋhépi Šuŋgmánitu Tȟáŋka Wakpá Owáyawa ektá wayáwa óta wičháyuonihaŋpi. Na nakúŋ líla taŋyáŋ wóuŋk’upi! Él waúŋ na líla oíyokiphi yeló.
Wamákȟaškaŋ wičhákauŋspepi wópazo ektá uŋkípi. Táku wóinihaŋ óta waŋwíčhuŋyaŋkapi – igmú tȟáŋka na phuté wókič’u na tuwáwaka oíglušipšipapi.
"Leháŋl mičhúŋwitku kiŋ líglila šna kȟáŋt’emaye. Wakȟáŋyeža kiŋháŋ waníyetu núŋpapi čháŋna líglila oyúha šíčapi, watóhaŋl šna! "
Ȟtálehaŋ wičháša waŋkátuya waŋ owáyawa kiŋ lél hí čha áta čhoyá miglúze. Éyaš lé aŋpétu kiŋ tuwéni ȟčiŋ ú kte šni čha waná ȟčó s’e maŋké. :)
Ektáwapȟaya kiŋ wičháša waŋkátuya waŋ Maȟpíya Lúta Owáyawa él ú kte. Čha tuktél wówaši ečhámuŋ kiŋ lél áta owólutatȟuŋ weló.
"Haŋhépi, haŋwáčhipi waŋ ektá uŋkípi. Líla oíyokiphi. Paŋȟyá waúŋyutapi na waúŋčhipi. Ȟliȟlíla na kítaŋla osní škȟá tuwéni ítokȟa šni "
Lé aŋpétu kiŋ šogyá maȟpíya na ókowaŋžila maǧážu. Hó éyaš čhaŋtémašiče šni ečháŋl’eš iyómakiphi. Ičhíŋ makȟá kiŋ líla púza čha lé owášte kte
Lečhála maǧážu kte s’eléčheča uŋkȟáŋ katákunišni. Na haŋhépi maǧážu-šniyaŋ ošíčeča na wakȟáŋgli waŋ onáye. Líla oná tȟáŋka yeló!
"Aŋpétu kiŋ lé Mní Lúzahaŋ Otȟúŋwahe ektá, mní oškáte waŋ ektá uŋkípi. “Wathíki” eyápi kiŋ hé. ;)  Líla oíyokiphi uŋyúhapi, iyótaŋš Čhuŋkší!"
"Ȟtálehaŋ, akhé wakíŋyaŋ aglí. Maǧážu čháŋna Čhuŋkší iyókiphi. Hó éyaš líla ošíčeča na paŋȟyá tȟaté čháŋšna, kítaŋla nihíŋčiye. "
"Haŋhépi iníkaȟ waí. Tȟaŋníš haŋhépi eháŋl thimá uŋkíyayapi, na haŋtȟéhaŋ thiyáta wakhíhuŋni. Čha lé aŋpétu kiŋ stustéya maŋké. "
Aŋpéhaŋ Wazí Aháŋhaŋ léčhiya waglí yeló. Theȟíya kaȟáb uŋkúpi. Íčat’a maǧážu na tȟaté kiŋ áta iyéčhiŋkiŋyaŋke kiŋ wohúŋhuŋze.
Waná Tȟuŋslá Blé Oyáŋke él waúŋ. Kȟoláwaya waŋ tȟuŋkáŋku kiŋ tȟúŋpi aŋpétu gluhá kte. Na waná lé opáwiŋǧe núm žowáhotȟuŋ weló!
Ečháni Mnisóta makȟópašpe étkiya uŋkíyayapi kta čha waná šičáwačhiŋ waškáŋ. Hél Ȟaȟátȟuŋwaŋ okáȟtaŋič’iyapi owáyawa waŋ iwáŋuŋyaŋkapi kte.
"Kítaŋȟčiŋ thiyáta uŋglíhuŋnipi. Uŋkúpi háŋl, makȟóčhe uŋkítȟawapi kiŋ ektá ináuŋžiŋpi. Leháŋl makhípak’oze uŋ makȟá kiŋ naúŋkičiblaskapi."
"Lemátaŋyaŋ čha lél šogyá watákuuŋyaŋpi. Čhuŋkší otákuye líla óta atáwičhaye. Tuwé kiŋ iyúha waštélakapi, na waštéla kéyapi. "
Aŋpéhaŋ oówa tȟoktȟókeča uŋ wítka lul’úŋyaŋpi. Čhuŋkšíuŋyaŋpi kiŋ líla oíyokiphi yuhá. Híŋhaŋni kiŋ naúŋȟmapi na čhuŋkší olé kte ló.
Waná wiyóhiŋyaŋpata uŋk’úŋpi na oíyokiphi uŋyúhapi kte. Čhuŋkší é na kȟúŋšitku na tȟuŋkášitku kiŋ líla waštékičhilakapi.
Ȟtálehaŋ híŋhaŋni láȟčiŋ Čhápa Wakpá Otȟúŋwahe él kiŋyékhiyapi oínažiŋ ektá uŋkípi yuŋkȟáŋ kiŋyékhiyapi waníče! Čha hé líla otȟéhaŋ-uŋyaŋpi.
"Híŋhaŋni kiŋ, tuktél matȟúŋpi kiŋ héčhiya – uŋgnáš “Ȟláȟla šlečáhaŋ Otȟúŋwahe” eyápi okíhipi – ektá uŋyáŋpi kte. Líla iblúškiŋ yeló! "
Čhuŋkší ȟtálehaŋ šičáya oȟ’áŋ.Húŋku kiŋ šaké iyúŋpi tȟáwa kiŋ inápiškaŋyiŋ na áta nitéhepi aíkpašlute.Taŋyáŋ iyágna wakhúwa kta kȟá!
Ečháni wiyóhiŋyaŋpatakiya uŋyáŋpi kte kiŋ čhuŋkší abléze s’eléčheča. Aŋpéhaŋ omás’apȟe waŋ ičú na líla “Kaká” kičhí wóglag kúŋza-he!
Akhéš maštémašpaŋ. Ináwapȟe šni haŋní mašté isláye etáŋ amíkpawiŋtiŋ kta kȟá.Hékta héčhel awákhipȟa uŋ héhaŋ miglúš’iŋyaya yuŋkȟáŋ éwektuŋže
Lé aŋpétu kiŋ léčhel mič’íčhuŋze: mitȟáwiču kiŋ ablúštaŋ na Šinásapa wačhékiye wičháša hemáčha kte. Hóȟ - iŋšé čhignáyaŋpi! Waná 4/1 yeló!
"Wáŋ, tȟéhaŋ tókȟamaȟ’aŋ!Amíčiktuŋža po–leháŋl líla eháš omákȟaŋ šni.Tȟéhaŋ žowáhotȟuŋ šni čha tóna otȟámapȟapi hená óta amáyuštaŋpi načhéče!"
"Lé aŋpétu kiŋ líla mašté na owáštečake. Wówaši ečhámuŋ-he šni kiŋháŋ, tȟaŋkál škálškal oímnaŋkiŋ kta kȟá. Éšeš tókhel ȟ’aŋ-phíča šni "
Akšáka mičhúŋkši kiŋ khúže. “Napé/Sí/Í Wičhókhuže” eyápi ečhéča. Oyáya aglágla na i-óhomni natúže. Héčheča éyaš naháŋȟči blihéča na oíŋyaŋke
Ȟtálehaŋ Mnilúzahaŋ ektá okhílita. Maȟpíya Lúta tȟabškáta hokšíla kiŋ Pȟehíŋ Háŋska Owáyawa wičháktepila. Oíhaŋke ȟče él kȟawíčhapȟapi.
Mitȟáwiču kiŋ akhéš šiyútakaŋ kiŋ našílkiye. Ȟtálehaŋ mní eyá apápsuŋ. Na áta s’á hiŋgníŋ na nasní. Čha waná iyókšiče. Takómni othéȟikiŋ kte
Tȟaŋkál líla šlušlúte. Makȟá kiŋ sní na owátohaŋyaŋ maǧážu swuyéla hiŋhé. Čha ata čhaŋkú kiŋ ačháȟčhaǧa. Čhaŋkhé líla wókȟokpȟeke –waktá po!
"Wáŋ, ógle mitȟáwa kiŋ owíŋža wahíŋšma eyála s’e yaŋké. Íŋska waŋ uŋ awápagmigmíŋ kta iyéčheča. Owékinaš wówaši ektá oímaȟaȟapi kte séče."
Ȟtálehaŋ líla maǧážu čha makȟóčhe kiŋ áta ȟliȟlíla eyála s’e ȟpáye. Éyaš haŋhépi na híŋhaŋni kiŋ lé líla tȟaté čha makȟá kiŋ kapúze s’eléča.
Lé aŋpétu kiŋ Waníkiya Wičála kiŋ čhaȟóta uŋ pȟaȟté él iwíčhayuŋpi kte. Na 40-čhaŋ heháŋyaŋ takúŋlkuŋl iȟéyab ečhúŋpi kta ič’íčhuŋzapi kte.
"Ȟtálehaŋ Íŋyaŋ Okábleča Otȟúŋwahe etáŋhaŋ theȟíya uŋkúpi. Waȟ’éča hiŋhíŋ na óhakab wahíŋyažiŋča hiŋhé, na čhaŋkú kiŋ él wá čočóya yuŋké."
Waná Aŋpétu Záptaŋ hihúŋni yeló. Čha iyúha nabláya yaŋká po. Okóihaŋke kiŋ lé ópta iyókiphiič’iya po. Líla owáštečakiŋ kta škhé ló.
Haŋhépi haŋtȟéhaŋ imúŋka čha lé aŋpétu kiŋ líla maȟwá. Áta ókowaŋžila iyówaya-he. Haŋhépi kiŋ takómni ečháni imúŋkiŋ kte!
Wíŋyaŋ waŋ wówašimaye kiŋ hé wówapi oȟ’áŋkȟo kiŋ lená aŋpétu iyóhila yawá kéye. Éyaš čogčónala okáȟniǧa kéye. Čha waná líla oíwayiŋ kte!  :)
Ȟtálehaŋ mitȟáwiču kiŋ haíyužaža isákhib mahél úŋpi otkékiye. Yuŋkȟáŋ čhuŋkší yuȟpáȟpa na iyúha nap’íŋ na úŋ ománi. Líla iȟát’emaye!
Haŋhépi wíŋyaŋ eyá iníkaǧapi na tȟuŋkáŋ kiŋ tȟowíčhawečikšu.Waná líglila istó mastáke.Tókȟa uŋ héčheča slolwákiyešni yuŋkȟáŋ kiksúyamahíŋgle
"Ektáwapȟaya kiŋ Maȟpíya Lúta tȟabškáta wikȟóškalaka na kȟoškálaka kiŋ Mnilúzahaŋ ektá Wazí Aháŋhaŋ ób akíčhiyapi kte, na wabláotȟaŋiŋ kte."
"Ȟé Sápa él waúŋ.Okȟólakičhiye waŋ Wakíŋyaŋ Ósmaka eyápi kiŋ lé táku óta yuštáŋpi kta awáčhiŋpi.Áta khilíya waéčhuŋpi kte,Oyáte uŋ tȟáŋtaŋhaŋ"
Ektáwapȟaya kiŋ Hočhápȟe Wakȟógla étkiya iblámniŋ kte. Héčhiya Wakíŋyaŋ Ósmaka omníčiye waŋ yuhápi.Wayúiyeska ówičhawakiya-he. Líla iblúškiŋ
Ȟtálehaŋ líla tȟatosni. Iníkaǧapi waŋ uŋyúhapi kta škȟá wíŋyaŋ waŋ íŋyaŋgkhiyiŋ kte kiŋ hé khúža čha ečhúŋk’uŋpi šni.Ečháŋleš uŋpáslohaŋpi
Akhé Maȟpíya Lúta kiŋ lél waglíyotake. Wayúotȟaŋiŋ wówaši ečhámuŋ kte. Wayáwa mitȟáwa kȟá kiŋ hená enágna waŋwíčhablakiŋ kta čha iyómakiphi.
Aŋpéhaŋ sítȟapa oškáte tȟáŋka kiŋ ečhúŋpi. “Wičháša Tȟaŋkíŋkiŋyaŋ” kiŋ ohíyapi. Kičhíčhopi waŋ ektá waŋyáŋg uŋyáŋkapi na wíphiuŋkič’iyapi.
"Ptaŋyétu kiŋ hokší-awáŋyaŋka othí waŋží uŋyúǧaŋpi kte, na él wakȟáŋyeža čikčík’ala Lakȟól’iya okáȟtaŋwičhuŋyaŋpi kte. Líla iblúškiŋ yeló!"
Ȟtálehaŋ táku wamákȟaškaŋ waŋ pispíza naíŋš tȟašnáheča iyéčheča čha naǧí waŋgláka kéyapi. Čha waníyetu kiŋ lé owátohaŋyaŋ íŋyaŋkiŋ kta škhé.
Ȟtálehaŋ líla owáštečaka čha mičhúŋkši kičhí hunáhomni akáŋyaŋg uŋkómanipi. Tȟéhaŋ héčhuŋk’uŋpi šni. Áta oíyokiphi! Ečháŋl akhé wáhiŋhíŋ kte
Lé aŋpétu kiŋ tȟuŋwíŋwaye kiŋ khúža čha owáyawa ektá óštaŋ maŋké. Kȟoláwaya waŋ hé owákiyaka yuŋkȟáŋ kaípayeȟ éyaye.
Mitȟáwiču kiŋ uŋčhúŋwitkupi kiŋ líla wasásya khuwá. Ȟtálehaŋ šaké iyúŋpi šásaŋ uŋ sišáke ikíčiyuŋ. Čha čhuŋkší waná líla ítaŋ na kpazó s’a.
Wičháša waŋ wawóptetušni čha lečhála uŋmá ečhíyataŋhaŋ iyáyiŋ na híŋhaŋni kiŋ lé ȟápi kte. Atkúku kiŋ Pȟeží Slá Wakpá okíčhize ektá úŋ.
"Haŋhépi, lekší tȟa-ówauŋspe ektá waí.Líla oíyokiphi, ókowaŋžila Lakȟól’uŋkiyapi čha.Takómni Aŋpétu Tȟokáhe čháŋna šna ektá mníŋ kte! "
Mičhúŋkši kiŋ nuŋwáŋ čháŋšna líla imáǧaǧaič’iye. Mnimáhel itúŋkab ȟpáyiŋ na šna ikpáptaŋ na aglápšuŋyaŋ pȟakás’iŋ naǧálǧal nuŋwé kúŋze.
"Leháŋl, mitȟáwiču kiŋ kičhí híŋhaŋni láȟčiŋ uŋkíktapi na šna tȟaŋúŋgluškehaŋpi. Omáwašte éyaš waná líla istó na hú kiŋ mastástake. "
"Haŋhépi kiŋ uŋgnáš táku waŋ tȟaŋíŋ kta škhé. Na hé haŋwákȟaŋ, naíŋš maȟpíya tȟaŋíŋ, naíŋš Hóhe tȟamáȟpiya, naíŋš wanáǧi wačhípi eyápe ló."
"Akhé Lakȟóta waŋ ič’íkte. Hé líla onáȟ’uŋ šíče, iháŋkeya oíyokišiče. Tȟathíwahe kiŋ theȟíya owíčhakiȟ’aŋ, na wóištelya škáŋ yeló, epȟé."
Lé aŋpétu kiŋ líla tȟaté éyaš akhé kítaŋla okȟátiŋ kta škhé. Ektáwapȟaya kiŋ makȟóčhe uŋkítȟawapi kiŋ ektá uŋyáŋpi na čhaŋúŋlepi kte
"Ibláwa ektá mičhúŋwitku kiŋ waná Lakȟótiya wičhóiye kȟoktópawiŋǧe sáŋm iyáya okáȟniǧe. Éyaš záptaŋla eyá okíhi: wá, ábu, huŋhúŋ, mní, háŋpa."
Lé híŋhaŋni kiŋháŋ owáyawa kiŋ oápȟe núm paslóhaŋpi. Áta čhaŋčháŋ s’e miglúwiŋyeya yuŋkȟáŋ hé nawáȟ’uŋ čha ablág mahíŋgle. :)
Ȟtálehaŋ Pȟežúta Ȟáka wičhóthi ektá wičháša okínihaŋ waŋ ič’íkte kéyapi. Thítakuye na tóna theȟílapi kiŋ wačhéwičhuŋkičičhiyapi kte.
Pȟehíŋ kiŋ líla háŋskaska amáye. Míčašlapi wačhíŋ éyaš wičhákičašla othí kiŋ natȟág-he. Tuwá wíčašla gloú na ómakiya yo! :)
Aŋpétu kiŋ lé wičháša waŋ okínihaŋ na wawóptetušni čha uŋkíksuyapi. Tókhel oyáte kiŋ iyúha ówaŋžila naúŋžiŋpi uŋkókihipi kiŋ uŋkípazope ló.
"Waná lé opáwiŋǧe waŋží sáŋm wikčémna záptaŋ akhígle žowáhotȟuŋ. Áta makhíli. Na waná Ȟé Sápa étkiya uŋkíyayapi kte, Pahá Otȟúŋwahe eyápi hél"
Mičhúŋkši kiŋ watóhaŋl šna líglila čhaŋtíyapȟamaye. Áta šna waáli na tuktél waŋkátuya úŋ čháŋšna apȟážežeya nážiŋ. Ot’ógnake s’eléča
"Híŋhaŋni kiŋ lé osní šíče.Očhósya iglúza po! Na omáyanipi šni haŋní ečháš ič’íksapa po. Mní na paílepi na waíyuhiŋte aígluha po,na héčhekčhe"
Haŋhépi wá hiŋhíŋ na líla tȟaté. Yuŋkȟáŋ híŋhaŋni čhaŋkú kiŋ čháǧa akáȟpiŋ na íčat’a šlušlúta čha owáyawa waníče. Wayáwa kiŋ iyókiphipe ló!
"Lečhála ištámaza opȟéwatȟuŋ, na waná wabláwa naíŋš wakáȟapa čháŋ múŋ. Nakéš taŋyéȟčiŋ wabléswaye. Éyaš čhúŋkši makhí wačhíŋ s’a. "
Ȟtálehaŋ owáčhekiye ektá uŋkípi. Yútapi wakȟáŋ eyápi kiŋ hé uŋk’úpi na mičhúŋkši waštélake lakȟá; akhé húŋȟ čhíŋ kéyiŋ na ohítiya wíyutȟatȟa
Mičhúŋkši kiŋ óhiŋniyaŋ wičhíŋčala watȟógla s’e ǧaŋyéla ȟčiŋ ománi. Šúŋka kalála s’e okáhi kiŋ líla háŋskaska éyaš kiyúkse uŋkápiŋpi
Lé aŋpétu kiŋ maȟpíya akáȟpiŋ na tȟatósni.Uŋgnáš waníyetu kiŋ kítaŋȟčiŋ hihúŋni.Leháŋhuŋniyaŋ líla ȟčiŋ osní šni na wá waníča nuŋs’é
Lekšíwaya waŋ Zack ečíyapi čha lečhála makȟá wičhóni ékignaka čha leháŋl oíyokšiče. Thítakuye kiŋ š’agyáhaŋ wačhéwičhawečičhiya-he.
"Waná Maȟpíya Lúta Owáyawa kiŋ lél waglí yeló, na líla iyómakiphi yeló. Éyaš íŋše íȟaŋhaŋ lél waúŋ; tȟuŋwíŋwaye kiŋ óštaŋ maŋké. "
Líla oéčhuŋ šíče éyaš kítaŋȟčiŋ wóyuštaŋ waŋ migláȟniǧe. Húŋȟ okáȟniǧapi kte šni éyaš íš iyépi kiŋ…waná tókhel ȟ’aŋ-phíča šni. Héčhetu weló.
Ómakȟa tȟéča kiŋ waná él uŋhíhuŋnipe ló! Tȟahékapšuŋ Wí kiŋháŋ tasé makȟá kiŋ iháŋke kte ka…wačhíŋksapa po! Na iyókiphiya úŋ po.
Iyúha “Waníkiya Tȟúŋpi uŋ wówiyuškiŋ” ečhíčiyape ló! Pȟóskiskil okíčhiyuspapi na íikičhiputȟakapi na čhaŋlwášteya úŋ po!
Híŋhaŋni kiŋ Wóšpipi Aŋpétu kta čha iyúha wičhóni na wičhózani čhíčičhiŋpi. Na nithítakuye kiŋ hená íŋš-eyá wóyawašte óta yuhá mánipi wačhíŋ
"Waná wakíčhič’upi kiŋ iyúha opémniuŋtȟuŋpi s’eléčheča. Mičhúŋkši kiŋ paháyela waíču kte. Éyaš naháŋȟči slolkíye šni, líla tȟéča čha. "
Lakȟóta Oyáte Kičhíčhopi kiŋ oíyokiphi yelo! Wakpála Owáyawa ošpáye kiŋ Wóiye Akíčhiyapi kiŋ ohíyapi. Čha líla iwíčhuŋkičiyuškiŋpi!
"Tȟéhaŋ žowáhotȟuŋ šni ičhíŋ leháŋl líla omákȟaŋ šni. Čha slolyáya yačhíŋ héči, naháŋȟči ní waúŋ! Akhé aŋpétu iyóhila takúŋl owá wačháŋmi kte"
Híŋhaŋni kiŋ Lakȟóta Oyáte Wičhákičhopi Iwíkčemna Yámni Sáŋm Záptaŋ kiŋ iyáyiŋ kte. Wóiye Akíčhiyapi kiŋ miyé íŋyaŋgwakhiyiŋ kte ló.
"Mitȟáwiču kiŋ ób wówaši ečhúŋ kiŋ hená (hoksíyuza uŋmá kiŋ) iyúha uŋzékse héčhapi, na waȟtéšni šíčapi, iyótaŋš hokšíyuza itȟáŋčhaŋ kiŋ."
Lečhála Hokhéwiŋ ité nakíȟme. Tȟaŋkátakiya éwatuŋwaŋ uŋkȟáŋ wí kiŋ átȟaŋiŋšni áye. Haŋkéya wičhášake iyéčhel zizíbyela ȟčiŋ otké.
"Mniȟúha aléža kiŋháŋ líla wóiksape, éyaš nakúŋ wašté. Okáǧe uŋmá kiŋ hé phiyá uŋ-phíča šni ečéla wáŋčala úŋpi na otúya iȟpéyapi. Hé šíče."
Waná swuyéla wá hiŋhé. Wá wičháša waŋží wakáǧiŋ kte éyaš ečháni akísni na kaskíyayiŋ kta kéyapi. Na líla blú čha pat’íŋsya kaȟ-phíča šni.
Lé híŋhaŋni kiŋ íčat’a osní! Uŋthípi kiŋ lél ožáŋžaŋglepi kiŋ iyúha aȟéyuŋgyuŋgke. Lečhála ináwapȟiŋ na iyéčhiŋkiŋyaŋke kiŋ nakȟálwakiye.
"Lé ȟtayétu kiŋ íčat’a tȟatósni. Čha thimá očhósya uŋ-wáčhaŋmi kte. Níš-eyá, iyúha čhaŋáuŋpi naíŋš uŋkȟályapi kiŋ yuwáŋkal yuhómni po "
"Ištámaza mak’úpi, na wabláwa čháŋ, naíŋš wóuŋspe omnáye ayúl wówaši ečhámuŋ čháŋ kitȟúŋ mašípi. Čha waná maȟčála séče. "
"Ečháni Íŋyaŋ Šála étkiya iblámniŋ kte héčha, ičhíŋ hél omníčiye waŋ uŋyúhapi kte. Lakȟótiya waúŋspewičhákhiyapi kiŋ hé iwóuŋglakapi kte."
Ibláwa ektá mičhúŋkši kiŋ waná Lakȟótiya wičhóiye opáwiŋǧe šakówiŋ na kȟoktópawiŋǧe iyókogna iyékiye. Líla iyómakiphi na ímataŋ yeló
Aŋpétu kiŋ lé oíyokiphi yeló! Kiktá hiyáyapi na iglúzigzičapi na iyóyapi na ištóȟli glušpúšpupi na ózaŋ glazámnipi na akíš’aš’a po! Hókahe!
Wičháša waŋžígži líla eháš waȟ’áŋič’ilapi na nakúŋ ičáǧeya wakáȟtakečapi. Tákuwe čha héčha óhiŋniyaŋ ób wówaši ečhámuŋ s’a ka?!
"“Wóphila Aŋpétu oíyokiphi”, ečhíčiyape ló! Waná áta waglékšuŋ ímaphi. Na ažú kiŋ nakúŋ…líla taŋyáŋ ímamna. Waná óǧiŋǧiŋ maŋké ló! "
"Lé aŋpétu kiŋ mitȟá tȟúŋpi aŋpétu kiŋ é. Čha ȟtayétu kiŋ omátȟaŋtȟuŋkiŋ kte! Eyá, íȟaŋhaŋ hepȟé. Íŋše okáblaya thiyáta maŋká wačhíŋ. "
Híŋhaŋni ištá wašíču wakȟáŋ ektá waí na ištá kiŋ iwáŋmayaŋke. Wabláwa čháŋna ištámaza múŋ kta iyéčheča kéye. Čha tȟawáŋži wahówaye.
Mičhúŋkši kiŋ khúl íyotag ší wímakiyutȟiŋ na paúŋg iȟpémaye. Na akhéšnašna oglé tȟahú él yupȟáȟ omáyuspiŋ na na yuíyotag imáču na akhé ečhúŋ
Mičhúŋkši kiŋ kítaŋȟčiŋ Lakȟól wičhóiye waŋ eyé! “Wá” eyé. Takómni. :) Wičhóiye kiŋ hé líla ptéčela na oéye wašté čha hé uŋ heyá načhéče.
Mní Lúzahaŋ Otȟúŋwahe ektá šmeyá wá hiŋhé. Éyaš Wazí Aháŋhaŋ Oyáŋke léčhiya wá kiŋ zizíbyela yuŋké. Uŋkúpi uŋ héhaŋ tuktéktel šlušlúte yeló.
Nakéš Thuswéčha Omníčiye etáŋhaŋ uŋglípi. Líla oíyokiphi yeló. Táku waštéšte óta etáŋhaŋ iwáču. Na táku óta uŋspémič’ičhiye. Taŋyáŋ glá po!
"Híŋhaŋni kiŋ Thuswéčha omníčiye ektá mníŋ kte. Iblúškiŋ imát’e!! Wóoglake núm wakáǧiŋ kte, na nuphíŋ líla ohítiya awówaši ečhámuŋ. "
Aŋpéhaŋ Phiyá Wičhóni ektá Lakȟól’iya wóglag akíčhiyapi eyápi kiŋ hé él ómapȟa. Wayásu makáǧapi. Kítaŋla nihíŋmičiye éyaš oíyokiphi.
Ȟtálehaŋ nawáȟ’uŋ ektá tȟuŋkášilawaya waŋ makȟá wičhóni ékignake. Hé uŋčíwaye kiŋ thiblóye. Waníyetu napčíyuŋka sám núŋpa ihúŋni yuŋkȟáŋ t’é
Mičhúŋkši kiŋ akhé wóiȟaya ophíič’iye. Waníyetu wapȟóštaŋ waŋ kič’úŋ na uŋ ité agláȟpiŋ na ištáǧuŋǧa s’e wakáhiŋȟpeya máni. Líla oȟ’áŋwiȟala
Híŋhaŋni thiléhaŋg uŋkípi na Matȟó Waúŋšila Thiwáhe wópazo núm waŋyáŋg uŋyáŋkapi. Na aǧúyapi zibzípela waštéšte uŋyútapi. Philáuŋyayape ló!
Haŋwí kiŋ waná wímimela yélakȟaš áta hohúsaŋ s’e tȟaŋgyá hinápȟe.Takómni Hokhéwiŋ akhé tȟaŋíŋ na wóze. Na šuŋgmánitu kiŋ líla ahópi.
Lé ȟtayétu kiŋ mahásaŋni kiŋ tȟathúčhuhu iȟ’áŋ.Napíyuŋ uŋyútapi na tȟaló eyá ikȟóyake kiŋ tȟebyá uŋkígluštaŋpi eháŋl áta hohú kiŋ uŋyásmiŋpi
Aŋpétu kiŋ lé akíčhita kiŋ wičhúŋkiksuyape ló. Na tóna akíčhita ópȟapi tkȟá kiŋ hená nakúŋ. Na iyótaŋš tóna ahíwičhaktepi k’uŋ hená.
"Mičhúŋkši kiŋ líla ištábleze, na líla nuŋȟš’áke. Na nakúŋ íčat’a pȟoȟwómna. Áta khilí. Líla oȟ’áŋkȟoya wičhíŋčala tȟáŋka ičháǧe! "
Tȟokáta wí kiŋ Lakȟóta Oyáte Wičhákičhopi ektá Maȟpíya Lúta Owáyawa é čha Lakȟól’iya Akíčhiyapi kiŋ íŋyaŋgkhiyapi kte. Wašté kte ló!
Haŋhépi mitȟáwiču kiŋ úŋštiŋma ištógnake étu laȟčiŋ išpá uŋ wowáȟtake.Ištótȟoya kiktá šni kiŋ wašté yeló.Líla amáčhaŋzekiŋ kta tkȟá!
Tȟuŋžáŋwaya waŋ lé aŋpétu kiŋ tȟúŋpi aŋpétu gluhá. Waná waníyetu waŋžíča hihúŋni. Lečháš kičhíčhopi etáŋhaŋ uŋglíhuŋnipi. Oíyokiphi!
Lečhála mičhúŋwitku kiŋ kičhí makȟóčhe uŋkítȟawapi kiŋ él kablés’uŋkič’iyapi. Ówaŋčaya makȟáspaya-mná čha líla oíyokiphi yeló.
Okhúže tȟípi ektá wanáǧi waŋ waŋyáŋkapi škȟá čha waná tuwé kiŋ iyúha naǧíhahapi.Míš héčha kȟowákipȟe šni éyaš uŋgnáš iyóyaŋbya mištíŋmiŋ kte
"Wá eyá ȟtálehaŋ akȟótaŋhaŋ uŋ héhaŋ hiŋhé uŋ hé waná átayakel skáŋ, éyaš naháŋȟči enána ogléškaška. Lé aŋpétu kiŋ líla mašté kta kéyapi."
Waná lé opáwiŋǧe akhígle léčhamuŋ – “žohótȟuŋpi” eyápi kiŋ lé. Áta otȟáŋtȟuŋyaŋ wówapi čikčík’ala wakáǧe. Líla ímawašiču itéke ló!
Aŋpéhaŋ áta yuphíya iníuŋkaǧapi. Wayáwa eyá é čha lápi. Iyúha taŋyáŋ wóčhekiye kíčhaǧape ló. Líla waš’ágmayiŋ na nakúŋ imákibleze.
Ȟtálehaŋ makȟóčhe uŋkítȟawapi kiŋ ektá uŋkípi na imáǧaǧaya maúŋnipi. Wazíčhaŋ kiŋ áta wá eyála s’e híŋ na tȟaté uyá čháŋ čhuglúkȟaŋ.
"Ečháš ištámaza sápa kič’úŋ po, owékinaš ištániniyaŋpi kte séče. Tȟaŋkál líla eháš iyóyaŋpa. Ináwapȟa yuŋkȟáŋ áta ištíyošnišmaye. "
Ȟtálehaŋ wá hiŋhíŋ na waná wí kiŋ líla ihéya čha waná makȟóčhe kiŋ áta oíyokiphiya wiyákpakpayela ȟpáye. Čha líla iyómakiphi yeló.
Mičhúŋkši kiŋ áta ȟ’úŋt’emaye. Húŋku kiŋ haŋópta wówaši ečhúŋ kta čha kičhíšnala thiyáta uŋk’úŋpi.Waná thihúkhuta ináȟmewakhiye. Ómakiya po!
Waná Waníyetu Wí yuŋkȟáŋ akȟáš uŋgnáhelaka osní. Ektáwapȟaya kiŋ wá hiŋhíŋ kta kéyapi. Čha čhaŋwóslohaŋ glatátapi na iglúwiŋyeya po!
Itóǧiŋ Kitȟúŋpi haŋhépi kiŋ lé áta khilí. Wakȟáŋyeža kȟoktópawiŋǧe waŋží sáŋm opáwiŋǧe záptaŋ (!) waskúyeča očhíŋ hípi. Áta uŋkíglasotapi!
Waná Itóǧiŋ Kitȟúŋpi Aŋpétu hihúŋni čha iyúha itéha kič’úŋ po! Miyé ité kiŋ tȟaŋníš wómakȟokipȟeka čha tákuni akáb wéč’uŋ kte šni :)
Waná yuphíya haŋáblakela na wičháȟpiȟ’a. Na nakúŋ wílečhala kiŋ wičhášake kaȟyá iyóyaŋbya hé. Na lečhála wí kiŋ ziyéla mahíyaye. Oíyokiphi!
Mičhúŋkši kiŋ čík’ala škȟá líla watȟébya okíhi. Lečháš híŋhaŋni wótapi kiŋ áta tȟebmákhiye. Čha oȟ’áŋhaŋhaŋ čhažé waŋ wak’ú: Íyala.
"Híŋhaŋni oíyokiphiya wí kiŋ hinápȟe ló! Kawíyakpakpapi s’e owálwate s’e wakȟáŋyaŋ hinápȟe! (Wóeye uŋ hé mawánuŋ, éyaš héčhetu.) "
"Ečháni Wazí Aháŋhaŋ étkiya uŋkhíyaglapi kte. Mitȟáwiču kiŋ líla kiksúya waúŋ, na ečháni akhé waŋwéglakiŋ kte kiŋ líla iblúškiŋ yeló. "
"Aŋpétu kiŋ lé, Íŋyaŋ Okábleča Otȟúŋwahe léčhiya owápazo thípi waŋ ektá čhuŋkší wagloí. Líla waštélake. Táku yuhápi kiŋ iyúha yuhá škáte!"
"Wičháša waŋ kičhí kȟoláwečhiye séča čha kičhí óčhiwašičiŋ na waná líla amáčhaŋzeke s’eléča. Éšeš ímatokȟa šni, líla eháš wičhíwaŋkab’ič’ila!"
Waná Íŋyaŋ Okábleča Otȟúŋwahe él uŋk’úŋpi. Uŋčíšiwaye kiŋ athílehaŋyaŋg uŋhípi. Léčhiya mašté éyaš nakúŋ líla tȟaté čha kítaŋla osní
"Ȟtayétu kiŋ lé iníkaǧapi waŋ líla wašté čha él óuŋpȟapi. Mitȟáwiču kiŋ hékta iníkaǧe uŋ héhaŋ, naháŋȟči iglúš’ake! Éš'eš líla uŋkówaštepi."
Čhaŋbláska-hugmíyaŋ-aíkȟoyake oškáte ektá waí na wakȟáŋyeža kiŋ áta otȟáŋtȟuŋyaŋ škátapi. Líla oówaŋg wašté na nakúŋ oíyokiphi yeló!
Wagmú kiŋ wičhíte kaȟyá uŋkpáǧopi kta héči naháŋȟči slol’úŋyaŋpi šni. Kta načhéče. Na čhoǧíŋ kiŋ uŋ wópemnišpaŋ uŋkáǧapi kte séče.
"Waná Itóǧiŋ Kitȟúŋpi Aŋpétu wáȟ’ayetȟuŋpi kiŋ iyúha pazó éuŋkignakapi. Líla wókȟokipȟeka čha yahíyayiŋ kte háŋtaŋš, waktá yo! "
Aŋpéhaŋ mitȟáwiču kiŋ é na mičhúŋkši kiŋ ób Iwátȟokšu Otȟúŋwahe ektá uŋkípi na owátohaŋyaŋ wówapi othí kiŋ ektá uŋk’úŋpi. Oíyokiphi!
"Tȟéhaŋ žowáhotȟuŋ ;) šni, ičhíŋ tákuni iwówaglakiŋ kta waníče. Éšeš leháŋl líla ȟ’úŋmat’e. Híŋhaŋni kiŋ tȟéhaŋ waȟpáya owákihi kiŋ wašté kte"
Mičhúŋkši kiŋ watóhaŋl šna líla oyúha šíče. Lé aŋpétu kiŋ oȟ’áŋkȟoya sáŋ amáya čha awákibleze. Líla eháš škéhaŋhaŋla.
Mičhúŋwitku kiŋ líglila šna iȟát’emaye. Šúŋka kiŋ mániuŋkhiyapi yuŋkȟáŋ makȟáta tȟawášoše.Wáŋčagna íŋš-eyá miyéčheȟčiŋ ečhúŋ wačhíŋ!
"Ȟtálehaŋ Mnilúzahaŋ Otȟúŋwahe ektá uŋkípi.Makȟóšiča kiŋ ópta uŋyáŋpi háŋl, pȟeháŋ tókhi kȟokotópawiŋǧe waŋwíčhuŋyaŋkapi. Oówaŋyaŋg wóinihaŋ!"
"Čhuŋkší šupé ošíče itéke. Ophí-šni šni, éyaš líla gleglépe, wikčémna akhígle.Híŋhaŋni šiyúte akáŋmayaŋkiŋ na gleb-íyeya čha áta mayútȟotȟope"
Mičhúŋkši kiŋ watóhaŋl šna siháȟmi máni. Čháŋšna siyéte íčhiyapȟapȟa yíŋ na hiŋȟpáȟpaya máni. Čha waná čhaŋkpé nuphíŋ hakákhiŋče.
"Ȟtálehaŋ, wahúkheza wačhípi eyápi waŋ waŋbláke. Leháŋhuŋniyaŋ tóhaŋni héčha waŋbláke šni. Líla él éwačhaŋmi yeló. "
Lečháš wičhítenaškaŋškaŋ kiŋ waŋyáŋg uŋyáŋkapi. Wazí Aháŋhaŋ iwóglakapi. Líla óta iyéwičhuŋkiyapi. Khilí yeló.
"Aŋpéhaŋ Íŋyaŋ Šála Owáyawa ektá waí na wóoglake wakáǧe. Tȟéhaŋ Lakȟól’iya wówaglake, na heháŋl ták epȟé kiŋ waglúiyeska. Wašté s’eléčheča."
Mičhúŋkši kiŋ yuǧó čháŋna šna líla eháš húŋku kiŋ gluȟláǧaŋ šni. Húŋku kiŋ khúl ékigle wačhíŋ háŋtaŋš čhéya gloníče-la.
"Lé aŋpétu kiŋ táku óta íškiŋmičiyiŋ kta míčiyaŋke, éyas tákuwe lakȟá miglúečheča owákihi šni.Éšeš ȟná mahíŋgniŋ na ečhámuŋ kte héčha "
Lečhála ȟčiŋ lekšíwaya waŋ é na tȟaháŋšiwičhawaya núm ób Lakȟótiya wóglag uŋyáŋkapi. Aŋpétu iyóhila ečhúŋk’uŋpi uŋkókihipi kiŋ wašté tkȟá!
Waná haŋáblakela na wímimela kiŋ líla iyóžaŋžaŋyaŋ hé. Léčheča čháŋ “Hokhéwiŋ waná wóze ló” eyápi s’a kȟá. Iyúha wóihaŋble waštéšte yuhá po!
"Aŋpétu Záptaŋ kiŋ Íŋyaŋ Šála Owáyawa ektá wóoglake wakáǧiŋ kte, ičhíŋ míčhopi na héčhuŋ mašípi.Čha waná táku epȟíŋ kte kiŋ hená awáčhaŋmi-he"
Išníš akhé wí kiŋ tȟaŋíŋ. Tóškhe owáŋyaŋke kiŋ éktuŋš amáye. Naháŋȟči tȟatéte éyaš tókȟa šni. Tȟaŋkál mníŋ na iyókiphimič’iyiŋ kte!
"Lé aŋpétu kiŋ áta p’ó na iyówotȟaŋiŋ šni, na nakúŋ héčhetuwaŋžiča mniwózaŋ. Čha čhaŋmháŋska ǧí kȟalyápi eyá mič’íčaǧiŋ na ečhél okȟálmič’iye"
Ȟtálehaŋ Ȟé Sápa Wačhípi ektá uŋkípi na líla oíyokiphi. Mní Lúzahaŋ Otȟúŋwahe ektá ókowaŋžila maǧážu. Nakúŋ Ȟé Sápa kiŋ él wá hiŋháŋ kéyapi.
Takómni waná uŋkáptaŋyetupe ló.
Čhuŋkší uŋthípi kiŋ letáŋhaŋ Ȟupákiglake Tȟáŋka tȟa-wígli oínažiŋ ektá iyéčhiŋka máni (makȟíyutȟapi waŋží). Wáŋčala ešá yuwáŋkal iwáču šni!
Tȟab’ápȟapi okȟólakičhiye mitȟáwa kiŋ (Ȟláȟla Šlečáhaŋ Otȟúŋwahe) katkápi čha líla iyómakšiče.  :(  Tȟokáta ómakȟa kiŋ…
Haúŋ. Sitȟápa ektá othéȟike.Wazí Aháŋhaŋ kȟoškálaka kiŋ áta uŋzé kiŋ uŋkáksapi na hiyúuŋkičičhiyapi. Éčuȟčiš wáŋčaȟčiŋ glahéuŋkiyapi
Waná wókȟokipȟeya tȟaté. Áta wagmíza há kȟókȟo kaȟwóȟwog hiyáye. Makȟóčhe kiŋ é kayéš kahíŋl iyéyiŋ kte s’eléyeča!
Waná yuphíya maǧážumna čha čhaŋtémawašte yeló.  :)
Wakíŋyaŋ kiŋ ȟuȟúǧahe sékse hotȟúŋpi čháŋna šna šúŋka uŋkítȟawapi kiŋ áta gnaškíŋyaŋ hiŋgníŋ na šna wapȟápȟa okáwiŋȟwiŋȟ oíyaŋke.
Šiná glegléǧa úŋ kiŋ sitȟápa oškáte kiŋ patȟágyapi ičhíŋ wakíŋyaŋ tuwáŋpi. Leháŋhuŋniyaŋ tóhaŋni hé uŋ tȟáŋtaŋhaŋ héčhuŋpi waŋwíčhablake šni
Híŋhaŋni kiŋ Maȟpíya Lúta sitȟápa hokšíla kiŋ Wazí Aháŋhaŋ Owáyawa ób akíčhiyapi kte. Takómni Maȟpíya Lúta awíčhawečiš’a-hiŋ kte ló!
Akhé tȟaté kiŋ čháŋ kiŋ kawíŋšwiŋže. Uŋgnáš owáštečake kiŋ lé ečháni henála kte. Čháŋ naíŋš makȟá wígli ič’íksapa po!
"Psáloka Oyáŋke ektá kȟoškálaka waŋ napsákiŋ na wakát’iyeya škhé. Líla šičáya. Tákuwe čha héčhuŋ tȟaŋíŋ šni. Éšeš, wačhéwičhawečičhiyiŋ kte."
"Tȟaŋkál íčat’a tȟatéte. Léčheča čhaŋ kȟowákipȟe, ičhíŋ líla matȟámaheča čha uŋgnáš kaȟwóg iyémayiŋ kte séče. ;) "
Lečhála ȟčiŋ hugmíyaŋ nahómnipi akáŋyaŋg omáwani. Itókaǧatakiya akáŋmaŋka háŋl tȟatóheya blé éyaš léčhetkiya wakú háŋl itáglaȟweya akáŋmaŋke
Uŋthípi kiŋ áta wičháyažipa apáwipi s’eléčheča. Thiȟmúŋǧa ikté waŋ uŋ kat’á awíčhawau. Čhuŋkší íŋš-eyá ečhél ečhúŋ kte ȟčiŋ čha úŋmačha-he.
Mičhúŋwitku kiŋ gnugnúška waŋží waŋyáŋka čháŋšna míčho na šna yutȟókȟaŋl ičú-makhiye. Kȟowíčhakpȟe šni éyaš nakúŋ waštéwičhalake šni
"Waléhaŋtu kiŋ ȟeyáta omáwani čhaŋ pispíza tȟawóte eyápi kiŋ hé ówamna. Óta ȟčiŋ šičámna yawápi, éyaš miyéštukȟa waštémna blawá. "
Híŋhaŋni kiŋ kȟal’íyutȟapi kiŋ wikčémna napčíyuŋka sáŋm yámni wahénakeča kta kéyapi. Wáŋ k’éya! Uŋgnáš amášteič’iya waȟpáya-hiŋ kte.
Lé aŋpétu kiŋ oíyokiphi! Ȟé Sápa ektá uŋkípi na hugmíyaŋ nahómnipi očháŋku kiŋ ogná makhíyutȟapi akéšakpe wahéhaŋyaŋ akáŋuŋyaŋkapi.
Úŋšiyakel! Čhuŋkší aŋpéhaŋ ȟičáhiŋ na pȟasú ha-kákhiŋče. Na lečháš itúŋkabya gliȟpáyiŋ na oníya katȟáŋkal hiyúye. Šika!
Ikȟáŋčhola ogná načhíȟ’uŋ čháŋna iyómakiphi. Tóhaŋni enákiye šni yo, kȟolá. Óta imáǧaǧauŋyayapi kta iwáčhiŋuŋniyaŋpe ló.  :)"

Ečháni mitȟákȟola eyá hihúŋnipi na Lakȟótiya wóuŋglakapi kte ló. Oíyokiphi kte ló. Iyúha líla uŋspéič’ičhiye waúŋčhiŋpi.
Lečháš aháŋkiktapi waŋ ektá waí. Kȟoláwaya waŋ kȟúŋku kiŋ makȟá wičhóni ékignake. Héčheča čháŋ oíyokšiče ló. Wačhéwičhawečičhiya-he.
Lé aŋpétu kiŋ ohítiya wówaši ečhámuŋ kač’úŋ ináta mayázaŋ yeló. Ečháni nasúla kiŋ inámažiŋ kta čha slolwákiye. Uŋgnáš ayúǧiŋmič’iyiŋ kte.
Mičhúŋkši kiŋ hokší-awáŋyaŋka thí kiŋ ektá éiȟpewaya čha waná okȟáŋyaŋ waúŋ. Ták tókȟamuŋ ka núŋ tkȟá!
"Lé tȟoká čhuŋkší áwičakȟeya úŋtȟuŋič’iye. Sišáke kiŋ kawéǧe šni kéuŋkečhiŋpi, éyaš takómni kažúŋ kte. Lehíŋtagna oíyokšilya huštéya ománihe."
Líla čhaŋtémašiče. Čhuŋkší pȟaŋkéska wakšíča waŋ sipȟáhuŋka kiŋ aglúšna na wana sišáke uŋ hé áta staŋyéla pó  :(
Enána čhaŋwápe kiŋ ziyá wíyuŋpi s’e zizí yeló. Éyaš naháŋȟči blokétu iyéčhel okȟáte. Waná tȟaŋkál mníŋ na aléža pusyá otkéwayiŋ kte.
Mičhúŋwitku kiŋ waná yaȟúǧapi wasná čhiŋšká waŋ uŋ t’ebléze šniyáŋ yúte. Éčuȟčikel yúta okíhi. Wakȟáŋyeža húŋȟ iȟéyab ečhúŋ-wičhakhiyapi.
Pȟeží uŋkčéla kiŋ lená líla waȟtéwala šni. Hugmíyaŋ nahómnipi hugmíyaŋ saŋní héčha waŋ ičhápȟiŋ na waná líla papóȟpoȟ wéčhuwa.

Čhuŋksí waná tákuni ígluzeze šni oáli kiŋ ogná waŋkátakiya naíŋš khútakiya yá okíhi. Líla oíčhaȟ kȟókela. Waŋnáš wičhíŋčala tȟáŋka igláwa.
Michúŋkši kiŋ líla očhéye t’íŋze.Haŋpóšpula kiŋ hóhote él okígnakiŋ na patítaŋ yuŋkȟáŋ hóhote kiŋ gličú na kaúŋg iyáye.Tókȟašniyaŋ iglátata.
Lečhála ȟčiŋ thilázata waí na tȟap’íčakȟape waŋ uŋ šúŋka kiŋ tȟápa waŋ wéčičakȟape. Líla yakȟáb wóphike ló. Enágnala yagnáye.
Wakȟályapi owíyopȟeye isákhib áta ok’óke. Iyéčhiŋkiŋyaŋka núm kahíŋȟpekičhiyapi s’eléčheča. Tuwéni úŋtȟuŋ šni héči wašté yeló.
Hékta wí napčíyuŋka uŋ héhaŋ tȟabškátapi akíčhiyapi tȟáŋka kiŋ yuhápi. Haŋhépi wíŋyaŋ šakówiŋ okhúže thípi ektá hokšíyuhapi! Íčhikȟoyake? ;)
"Waná Čhaŋwápe Ǧí Wí, na ečháni Čhaŋwápe Kasná Wí kte éyaš tókheškhe héčhena wíyokasni kiŋ uŋk’úŋpi. Líla okȟáte. "
Mičhúŋkši kiŋ líla wóiȟake. Lečhálaš haŋpóšpula na matȟóla tȟáwa kiŋ iyúha aléža uŋkhíye. Líglila šna iȟát’emaye.
Leháŋl tákuwe lakȟá haŋhépi čháŋ úŋštiŋma hí waglákiskiza čha áta šna čhehúpa stagyéla wékta.
Čha wičháȟpi wáta ošpúla kiŋ tuktél makȟáta hiŋȟpáye ka? Éšeš amáhiŋpaye šni čha wašté. Waná maswápȟoštaŋ waglúšloka owákihi. :)
Aŋpétu kiŋ lé Mnilúzahaŋ Otȟúŋwahe ektá uŋkípi na iyókiphiuŋkič’iyapi. Áta tȟowáŋžiča na oíyokiphi. Ešáš aŋpétu iyóhila léčheča šni!
Lé aŋpétu kiŋ átaya Maȟpíya Lúta Owáyawa ektá čhopȟápi. Wakȟáŋyeža eyá él ópȟapi kiŋ hená paŋȟpáŋȟya wačhípe ló!
Leháŋl aŋpétu na haŋhépi kiŋ ákhilehaŋyaŋ háŋskaska čha waná ptaŋyétu ahí. Hó čha tȟaspáŋ haŋpí etáŋ kȟalyápi na oíglaštaŋ po!
Líla ȟtaówaštečake. Lečháš mitȟáwiču kiŋ é na mičhúŋkši kiŋ hóhote ȟloȟlóka kiŋ él ptáyečaska šiná waŋ ičhóma uŋȟpáyapi. Oíyokiphi!
Ité Wówapi eyápi kiŋ hél wikȟóškalaka óta itówapi iíč’ikčupi na wókȟokipȟeya íwošokiyapi.Owáŋyaŋg wóiȟakapi kiŋ akíblezapi šni itéke
Hó éyaš miyé ímatokȟa šni ičhíŋ áŋpo wičháȟpi kiŋ naháŋȟči tȟaŋíŋ heháŋtu čháŋ miglúȟiča čha takómni makȟápi šni…líla mawáštemna. :)
"Wóeye waŋ tuktéktel eyápi čha nawáȟ’uŋ: Tȟéhaŋhaŋ yaȟpáye háŋtaŋš, haŋkéya matȟó nimná kté ló. Hé nawáȟ’uŋ čháŋna iwáȟa yeló. "
Wičháyažipa waŋ mapážipe uŋ hé (yéksuyapi načhéče)…siŋté phíŋkpa kiŋ nakéȟčaka naslúta čha waná išníš napsú kiŋ mapó šni.
Tȟokáta ómakȟa kiŋ mitȟáwiču kiŋ kičhí ȟeyáta thiúŋkič’ičhaǧapi kte. Na kítaŋȟči othíkaǧe waŋ uŋkíglaȟniǧapi. Čha líla iyóuŋkiphipi.
Waná áŋpo kablés ahí na makȟóčhe kiŋ átaya aȟéyuŋka. Čha ináwapȟe šni haŋní takómni očhósya miglúziŋ kte.
"Maǧá kiŋ yušúŋuŋpa kaȟyá katíŋyeya itókaǧatakiya kiŋyáŋpi, na pȟeháŋ kiŋ íŋš kat’éyahaŋkel ȟlayéla okás’api. "
Waná tȟašíyagnuŋpa kiŋ waníglapi kta khiwítayapi s’eléčheča. Ečháni ptaŋyétu kta čha iglúwiŋyeya po!
Híŋhaŋni kiŋ lé hugmíyaŋ nahómnipi akáŋmaŋka yuŋkȟáŋ íčat’a tȟaté kač’úŋ áta kaíštamniyaŋpi hiyúmaye.
Lé aŋpétu kiŋ thičhé kiŋ aphíuŋkičičhiyahaŋpi čha waná miwáŋkab áta t’ost’ósyela škáŋpi. Čha haŋkéya natá mayázaŋ yeló.
"Lakȟótiyapi kiŋ lé wakȟáŋyeža kiŋ yunáyewičhuŋkhiyapi šni háŋtaŋš, tuwé čha tȟokátakiya yuhá máni kta hwo? Hé imíč’iyuŋǧe s’a. "
Húŋȟ íŋš léčhel šna eyápi: ""Tákuni othéȟike šni yeló,"" naíŋš ""Táku othéȟika waníče ló."""
Wówičala waŋ sutáya yuhá mawáni yuŋkȟáŋ lé é: Lakȟótiyápi kiŋ lé wakȟáŋ. Na iyúha tókhel uŋkókihipika ahóuŋpȟapi na uŋyúkinipi kta waŋ héčha
Lečháš mitȟáwiču kiŋ é na mičhúŋwitku kiŋ ób kȟáŋta yušpí uŋkípi.Čhuŋkší waná líla eháš kȟáŋta waštélake.Áta sú kiŋ iyáyustag tȟebyé wačhíŋ!
Híŋhaŋni wí kiŋ oíyokiphiya hinápȟe ló. Na pȟeží kiŋ áta čhumníš’eš’e wiyákpakpayela ȟpáye. Héčheča čháŋ čhaŋtémawašte.
Lečhála wičháyažipa waŋ waépazo phíŋkpa étu-laȟči mapážipiŋ na naháŋȟči él líla mapó na mayázaŋ. Siŋté kiŋ blužúŋ uŋ héhaŋ wačhéya tkȟá.  ;)
Waná ótȟokaheya lé wóilagwaya čha líla iblúškiŋ yeló. Waná núŋblala otȟámapȟapi éyaš tókȟa šni.  :)
